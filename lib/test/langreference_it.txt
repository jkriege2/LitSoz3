Pagina principale
Da Wikipedia, l'enciclopedia libera.

Vai a: Navigazione, cerca
Benvenuti su Wikipedia, l'enciclopedia libera!
Come registrarsi · Guida essenziale · FAQ · Portale Comunità · Bar | Avvertenza | Modifica | Donazioni
Stiamo creando un'enciclopedia libera e multilingue. Il progetto italiano ha preso l'avvio nella primavera 2001 e conta in questo istante 126.716 articoli, caratterizzati da contenuto libero e punto di vista neutrale. Leggi la Guida essenziale o fai delle prove nella Sandbox; visita il nostro Portale comunità per scoprire tutti i dettagli su it.wiki.

Scienze matematiche, fisiche e naturali
Astronomia · Biologia · Chimica · Fisica · Geometria · Logica · Matematica · Scienze naturali · Scienze della Terra · Statistica

Arte, letteratura, lingue, musica
Architettura · Arte · Cinema · Danza · Design · Fotografia · Fumetto · Letteratura · Linguistica · Musica · Pittura · Scultura · Teatro

Scienze sociali, storia, geografia, religione
Antropologia · Archeologia · Diritto · Economia · Educazione · Finanza · Filosofia · Geografia · Mitologia · Politica · Psicologia · Religione · Sociologia · Storia

Hobby e società
Bricolage · Collezionismo · Cucina · Giardinaggio · Giochi · Giornalismo · Hobby · Internet · Media · Spettacolo · Sport · Televisione · Turismo

Tecnologia e scienze applicate
Agricoltura · Comunicazioni · Elettronica · Industria · Informatica · Ingegneria · Medicina · Tecnologia · Trasporti

Indici
Alfabetico · Alternativo (Aa - Zz) · Articoli in vetrina · Biografie · Portali · Progetti tematici · Pagine di aiuto · Categorie
 Almanacco · 17 dicembre
Attualità · Avvenimenti in corso
Legge elettorale · AIDS · Devoluzione · TAV · Pena di morte · Terremoto in Pakistan e India · Influenza aviaria · Fiamma olimpica · Iraq


Simón Bolívar
Nati il giorno 17 dicembre ...
Domenico Cimarosa (1749)
Ford Madox Ford (1873)
Mario Rigamonti (1922)
e morti ...
Simón Bolívar (1830)
Peter Warlock (1930)
Marguerite Yourcenar (1987)

In questo giorno accadde ...
1869 - Apertura del Canale di Suez.
1903 - Primo volo a motore dei Fratelli Wright.
1989 - Il Brasile tiene le sue prime elezioni libere in 25 anni.
2002 - Accordi di pace firmati nella Repubblica Democratica del Congo.
2003 - Primo volo supersonico della SpaceShipOne.
Oggi ricorre la memoria dei Santi Anania, Misaele e Azaria, Santa Begga, San Floriano, San Giovanni de Matha, Santa Iolanda, San Lazzaro di Betania, Sant'Olimpia e Santa Wivine.

 Lo sapevi che...

La Confessione augustana è la prima esposizione ufficiale dei princìpi del Protestantesimo che sarà poi detto luterano, redatta nel 1530 da Filippo Melantone per essere presentata alla Dieta di Augusta alla presenza di Carlo V. A tutt'oggi è considerata uno dei testi base delle Chiese protestanti di tutto il mondo. Il testo della Confessione è organizzato in 28 articoli, a ciascuno dei quali la Chiesa di Roma aggiunse le proprie osservazioni, dette confutatio pontificia.

 Comunità


	•	it.wiki ha vinto due premi del PremioWWW de Il Sole 24 Ore nella categoria Istruzione e Lavoro e nella categoria speciale Internet Educational, assegnato in collaborazione con il Ministero per l'Innovazione e le Tecnologie.
	•	Sei appena arrivato? Leggi qui
	•	Come diventare un utente di Wikipedia
	•	Galateo di Wikipedia · WikiLove
	•	Ultime notizie: it.wiki supera quota 30.000 utenti registrati.
	•	Sondaggi in corso
	•	Contribuisci alle discussioni per migliorare Wikipedia
	•	In Pareri su Wikipedia puoi lasciare critiche e suggerimenti
	•	Incontri virtuali dei Wikipediani al Bar
	•	Incontri reali nei raduni - Ultimo incontro: wikiraduno a Bressanone.
	•	Inserisci Wikipedia sul tuo sito web!

 Freschi di Stampa

Il temporale è un fenomeno atmosferico generalmente violento, accompagnato spesso da fulmini, vento e precipitazioni anche intense. Una manifestazione temporalesca ha sempre origine con la presenza di un cumulonembo e pertanto ha come due principali cause di formazione l'avanzata di un fronte freddo oppure la convezione in aria instabile.
Argomenti ed articoli della settimana:
Ryo Saeba · ETR500 · Ennio Peres · Scuola · Radio Maria
Articoli in vetrina · Voci per categoria
Traduzione della settimana: Chiesa Vittskövle
Articoli che tutte le Wikipedie devono avere - Articoli insoliti

 Da fare...

Il Festival della qualità è un progetto a tempo determinato che si propone di migliorare la qualità degli articoli di it.wiki.
Durante tutto il mese di dicembre, i wikipediani di buona volontà si dedicano a svuotare la Categoria:Da aiutare, che contiene articoli che per contenuto o forma non sono accettabili in Wikipedia ma che contengono un minimo di informazione.
Contribuisci anche tu al Festival dell'aiuto.


Nell'imminenza del Natale cristiano è stato allestito un Progetto Natale a cui tutti possono collaborare, per ampliare gli articoli correlati all'argomento.
Contribuisci anche tu al Progetto Natale.

NON FATEVI PRENDERE DAL PANICO

Sottocategorie
Vi sono 39 sottocategorie di questa categoria.

	•	Lavoro
	•	Sociologia
A
	•	Accessori
	•	Alimentazione
	•	Ambiente
	•	Antroponimi
	•	Associazioni
C
	•	Costume
D
	•	Danze
	•	Diritti umani
	•	Diritto
E
	•	Esoterismo
F
	•	Fedi, tradizioni e movimenti religiosi
F
	•	Femminismo
	•	Fondazioni
	•	Formazione
G
	•	Guerra
H
	•	Hobby
I
	•	Immaginario
	•	Internet e società
	•	Intrattenimento
M
	•	Mafia
	•	Medicina
	•	Miti e leggende
	•	Morte
	•	Movimenti giovanili
O
	•	Onorificenze
O
	•	Organizzazioni internazionali
P
	•	Politica
	•	Pseudoscienza
R
	•	Record
	•	Religioni
	•	Ricorrenze
S
	•	Sessualità
	•	Simboli
	•	Solidarietà
	•	Sport
	•	Stato
T
	•	Trasporto
Articoli nella categoria "Società"
Vi sono 94 articoli in questa categoria.
A
	•	Abbandono
	•	Albero genealogico
	•	Alcolismo
	•	Amicizia
	•	Analfabetismo
	•	Anonimo
	•	Aree depresse
	•	Asilo Mariuccia
B
	•	Bambino
	•	Baraccopoli
	•	Beatnik
	•	Bellezza
	•	Bluff
	•	Borghesia
	•	Bullismo
C
	•	Caccia alle streghe
	•	Capitale europea della cultura
	•	Capro espiatorio
	•	Carcere di San Vittore
	•	Cartismo
	•	Casa occupata
	•	Censura
	•	Centro Sociale Occupato Autogestito
	•	Ceto medio
	•	Clan
	•	Classismo
	•	Comunità
	•	Comunità virtuale
	•	Conflitto
	•	Contestazione
	•	Corpi intermedi
D
	•	Divorzio
	•	Donna
F
	•	Famiglia (società)
	•	Felicità interna lorda
G
	•	Geek
	•	Genealogia
	•	Genuine Progress Indicator
	•	Giurisprudenza
	•	Globalizzazione
	•	Glossario politico e sociale
H
	•	Hippie
	•	Hoax
I
	•	Infibulazione
	•	Interclassismo
K
	•	Ku Klux Klan
L
	•	Laicismo
	•	Leggenda urbana
M
	•	Machiavellismo
	•	Maggiorata
	•	Malafemmina
	•	Marchese
	•	Mass media
	•	Mecenatismo
	•	Militarismo
	•	Movimento no-global
	•	Movimento per la decrescita felice
N
	•	Naturismo
	•	Nazione
	•	New Age
	•	Nonluoghi
	•	Nudità
	•	Numeri telefonici di emergenza
O
	•	Obiettore di coscienza
	•	Occidente
	•	Offerta
	•	Onore
	•	Opinione pubblica
	•	Opposizione
P
	•	Pace
	•	Poliandria
	•	Popolo
	•	Principio NIMBY
	•	Principio di bigenitorialità
	•	Proletariato
R
	•	Rapporto sui limiti dello sviluppo
	•	Razzismo
	•	Razzismo generazionale
	•	Referendum
S
	•	Schiavismo
	•	Sconto etico
	•	Serendipità
	•	Servizio civile
	•	Sessismo
	•	Sindacato
	•	Snobismo
	•	Squadra (strumento)
	•	Statalismo
	•	Superstizione
T
	•	Teppismo
U
	•	Unione civile
V
	•	Vandalismo
W
	•	World Social Forum
X
	•	Xenofobia
Ricavato da "http://it.wikipedia.org/wiki/Categoria:Societ%C3%A0"
Categorie: Argomenti

Deadlock
Da Wikipedia, l'enciclopedia libera.

Vai a: Navigazione, cerca
In informatica il Deadlock è una situazione in cui due (o più) task si bloccano a vicenda aspettando che uno esegua una certa azione (es. rilasciare il controllo su una risorsa come un File, una porta Input/Output ecc.) che serve all'altro e viceversa.
Un esempio è rappresentato da due persone che vogliono disegnare. Per disegnare hanno a disposizione solo una riga e una matita. Per disegnare hanno bisogno di entrambe. Potendo prendere un solo oggetto per volta, se uno prende la matita e l'altro prende la riga i due generano un deadlock.
Questa situazione può esser vista come un paradosso (come la questione dell'uovo e della gallina) e non può essere risolta. Applicazioni che sono tipicamente soggette ai deadlock sono i database, nel caso in cui ci siano richieste circolari di accesso esclusivo da parte di diverse transazioni sulle stesse risorse, oppure i sistemi operativi che gestiscono l'accesso contemporaneo a file e a dispositivi di I/O di diversi processi.
Indice [nascondi]
	•	1 Condizioni necessarie
	•	2 Gestione
	•	2.1 Evitare i Deadlock
	•	2.2 Prevenzione dei Deadlock
	•	2.3 Ripristinare i Deadlock
	•	2.4 Deadlock distribuiti
	•	3 Voci correlate

[modifica]

Condizioni necessarie
Le condizioni necessarie, ma non sufficienti, per il verificarsi di un Deadlock sono:
	1.	Mutua esclusione: almeno una delle risorse del sistema deve essere 'non condivisibile' (ossia usata da un processo alla volta oppure libera).
	2.	Possesso ed attesa: i processi che possiedono una risorsa possono richiederne altre.
	3.	Impossibilità di prelazione: solo il processo che detiene la risorsa può rilasciarla.
	4.	Attesa circolare: esiste un gruppo di processi {P0,P1,...,Pn} per cui P0 è in attesa per una risorsa occupata da P1, P1 per una risorsa di P2, ecc... Pn per una risorsa di P0.
Una situazione di Deadlock può essere riconosciuta analizzando il Grafo delle attese dei task del sistema.
[modifica]

Gestione
[modifica]

Evitare i Deadlock
È una soluzione possibile solo se il sistema è capace di mantenere delle informazioni sulle risorse disponibili al sistema e sulle risorse che ogni processo può potenzialmente richiedere.
Si definisce Stato sicuro di un sistema quando è possibile eseguire i processi in una sequenza tale per cui, allocando ad ognuno di essi tutte le risorse che potenzialmente può richiedere, gli si permetta di terminare la propria esecuzione e quindi evitare il Deadlock. Se il sistema si trova in uno stato sicuro il Deadlock può essere evitato, ma uno stato non sicuro non implica necessariamente un Deadlock.
Il sistema può dunque evitare del tutto gli stalli se, ad ogni richiesta di una risorsa da parte di un processo, effettua una verifica dello stato in cui si troverebbe allocando la risorsa. Se lo stato è sicuro la risorsa può essere tranquillamente allocata. A tal fine si può utilizzare l'Algoritmo del banchiere.
Tuttavia, per la maggior parte dei sistemi è impossibile conoscere in anticipo le risorse che richiederà un processo, per cui è spesso impossibile evitare del tutto i Deadlock.
[modifica]

Prevenzione dei Deadlock
In questo caso si cercando di evitare i Deadlock annullando una o più delle condizioni di cui sopra. Per esempio:
	1.	Annullando la condizione di mutua esclusione e permettendo l'accesso contemporaneo ad una stessa risorsa da parte di diversi processi (es. file aperti in lettura). Può essere impossibile come nei casi di scrittura su file o accesso ad una risorsa senza spooling.
	2.	Si può richiedere ad un processo di richiedere tutte le risorse di cui dovrà disporre all'avvio oppure con la convenzione di rilasciare una risorsa prima di richiederne un'altra. Spesso questa soluzione non è praticabile o poco efficace. Tuttavia è utilizzata nei database che fanno uso di Two Phase Locking.
	3.	Permettere la prelazione, che però può lasciare l'applicazione vittima in uno stato inconsistente.
	4.	L'attesa circolare si può risolvere permettendo ad ogni processo di richiedere solo una risorsa alla volta oppure imponendo un ordinamento (o una gerarchia) sui processi e prevenire in tal modo la formazione di cicli nel grafo delle attese.
[modifica]

Ripristinare i Deadlock
Quando non è possibile evitare o prevenire i Deadlock si possono solo definire degli algoritmi per riconoscere e ripristinare i stati di Deadlock. Il riconoscimento dello stato di blocco può avvenire con lo stesso Algoritmo del banchiere.
Per quanto riguarda il ripristino, si può procedere con la terminazione di tutti i processi in stallo o di un processo alla volta fino alla risoluzione del Deadlock, oppure con la prelazione sulla risorsa che causa il problema. Particolare cura deve essere riposta nella scelta della vittima della prelazione.
[modifica]

Deadlock distribuiti
In presenza di un sistema distribuito (come per esempio un database risiedente su diversi server), riconoscere una situazione di potenziale Deadlock si rende ancora più complessa. In genere la rivelazione del possibile stato insicuro può essere effettuata solo ricostruendo il grafo delle attese globale a partire da quelli locali o con particolari algoritmi (vedi la variante distribuita del Two Phase Locking).
Tuttavia, la possibilità che il grafo delle attese globale non rifletta sempre correttamente l'effettivo stato del sistema distribuito, può rivelare dei Deadlock inesistenti (Phantom Deadlocks) che sono già stati risolti perché uno dei processi ha terminato la sua esecuzione nel frattempo o che non sono mai esistiti realmente.
[modifica]

Voci correlate
	•	Task, processi e thread.
	•	Multithreading
	•	Sincronizzazione (informatica)
	•	Rivelamento dei Deadlock:
	•	Grafo delle attese
	•	Algoritmo del banchiere
Ricavato da "http://it.wikipedia.org/wiki/Deadlock"
La campagna svizzera di Suvorov si svolse in territorio elvetico tra il settembre e l'ottobre del 1799 durante la guerra della seconda coalizione. Le truppe russo-austriache, che avevano già sconfitto ripetutamente tra aprile e agosto i francesi in Italia, attraversarono il San Gottardo al comando del feldmaresciallo Aleksandr Vasil'evič Suvorov, con l'ordine di marciare contro il generale Andrea Massena per scacciarlo dalla Repubblica Elvetica.

Dopo le importanti vittorie dei mesi precedenti durante la campagna in Italia, Suvorov era rimasto padrone della situazione nella parte settentrionale della penisola e sembrava imminente una sconfitta definitiva dei francesi con il generale russo deciso a marciare addirittura verso la Francia, ma le divisioni e le rivalità delle potenze coalizzate avrebbero ben presto favorito la ripresa delle armate rivoluzionarie: per timore che l'influenza della Russia diventasse troppo grande, gli alleati, facendo anche leva sulle ambizioni dello zar Paolo I di presentarsi come liberatore della Svizzera, riuscirono a ottenere che le truppe russe interrompessero le loro operazioni in Italia e venissero rischierate nella Confederazione, lasciando l'iniziativa nella penisola agli austriaci. A Suvorov fu quindi ordinato di portarsi con il suo esercito verso nord e marciare attraverso il San Gottardo per congiungersi alle truppe russe appena condotte sulla Limmat dal generale Aleksandr Michajlovič Rimskij-Korsakov.

Il maresciallo Suvorov prese dopo difficili combattimenti il San Gottardo e marciò poi faticosamente lungo la valle del fiume Reuss, costantemente contrastato dal generale Claude Lecourbe. Giunto ad Altdorf fu costretto a deviare a nord-est per le montagne, in quanto i francesi controllavano saldamente il lago di Zurigo e i passi a ovest. Il generale Massena inviò quindi le divisioni dei generali Honoré Gazan e Édouard Mortier, coordinate dal generale Nicolas Soult, a bloccare l'avanzata dei russi tra Schwyz (o Svitto) e Glarona; Suvorov si diresse allora verso la Linth, ma anche qui, dopo qualche successo, le sue truppe furono ripetutamente respinte a Näfels dai soldati del generale Gabriel Molitor.

La situazione del maresciallo Suvorov, isolato tra le montagne, con scarsi rifornimenti e contrastato su tutti i fronti dalle truppe francesi, divenne sempre più difficile; dopo aver appreso della disfatta dei generali Korsakov e von Hotze nella seconda battaglia di Zurigo, non gli rimase che tentare di ripiegare verso est allo scopo di mettere in salvo i resti del suo esercito, ormai molto provato. La ritirata dei russi fu molto difficoltosa e costò nuove pesanti perdite, mentre tutta l'artiglieria andò perduta; infine, passando per il colle di Panix, i russi raggiunsero il Reno a Jante (o Ilanz) il 7 ottobre e proseguirono quindi verso il Vorarlberg, dove si congiunsero con i superstiti del generale Korsakov. Suvorov venne richiamato a San Pietroburgo dove cadde nuovamente in disgrazia presso la corte zarista: Paolo I rifiutò di riceverlo in udienza e, ferito e malato, il vecchio generale morì dopo poche settimane nella capitale stessa il 18 maggio del 1800.

Leggi la voce · Tutte le voci in vetrina 
Il ciclo di Krebs (anche detto ciclo degli acidi tricarbossilici o ciclo dell'acido citrico) è un ciclo metabolico di importanza fondamentale in tutte le cellule che utilizzano ossigeno nel processo della respirazione cellulare. In questi organismi aerobici, il ciclo di Krebs è l'anello di congiunzione delle vie metaboliche responsabili della degradazione (catabolismo) dei carboidrati, dei grassi e delle proteine in anidride carbonica e acqua con la formazione di energia chimica. Tuttavia anche gli organismi aerobici, in determinate circostanze come la carenza di ossigeno dovuta a superlavoro del tessuto muscolare, possono momentaneamente assumere un comportamento anaerobico e quindi non essere in grado di iniziare il ciclo, ma di sviluppare il processo della fermentazione.

Il ciclo di Krebs è una via metabolica anfibolica, poiché partecipa sia a processi catabolici sia anabolici e fornisce anche molti precursori per la produzione di alcuni amminoacidi (ad esempio l'α-chetoglutarato e l'ossalacetato) e di altre molecole fondamentali per la cellula.

Il ciclo è così denominato in onore dello scienziato anglo-tedesco Sir Hans Adolf Krebs, che ricevette nel 1953 il premio Nobel per la medicina per aver scoperto nel 1937 gli elementi chiave della via metabolica.

Leggi la voce · Tutte le voci di qualità

Lo sapevi che...
Lo sapevi che...
The Boathouse, Ardfin - geograph.org.uk - 1327533.jpg

Watch the K Foundation Burn a Million Quid (in italiano: Guarda la K Foundation bruciare un milione di sterline) è un film di videoarte pubblicato nel 1995 da Jimmy Cauty e Bill Drummond, noti per essere stati membri del gruppo musicale The KLF.

Il lungometraggio documenta un happening durante il quale il duo, rinominatosi "K Foundation" per l'occasione, incendiò un milione di sterline in banconote all'interno di una rimessa presso l'isola di Jura in Scozia. Le riprese vennero effettuate da un collaboratore del gruppo, tale Gimpo, nella notte del 23 agosto del 1994.

Leggi la voce · Proponi un'altra voce

Ricorrenze
Ricorrenze
Anneke van Giersbergen.jpg
Anneke van Giersbergen

Nati l'8 marzo...
Carlo Gesualdo (1566)
Otto Hahn (1879)
Anneke van Giersbergen (1973)

... e morti
Hector Berlioz (1869)
Ferdinand von Zeppelin (1917)
Joe DiMaggio (1999)

In questo giorno accadde...
1618 - Giovanni Keplero scopre la terza legge del moto dei pianeti.
1817 - Viene fondata la Borsa di New York.
1911 - Viene celebrata per la prima volta la giornata internazionale della donna.
1950 - L'Unione Sovietica annuncia di possedere la bomba atomica.

Oggi ricorre: in molti paesi viene celebrata la giornata internazionale della donna. La Chiesa cattolica celebra la memoria dei santi Giovanni di Dio, Probino di Como e Felice di Dunwich.
Enciclopedia
Da Wikipedia, l'enciclopedia libera.
bussola Disambiguazione – Se stai cercando il concetto di "enciclopedia" in linguistica, vedi Enciclopedia (linguistica).
Alcuni dei volumi del Brockhaus Konversations-Lexikon, 1902

Un'enciclopedia è un'opera letteraria che raccoglie e ordina la sintesi della conoscenza umana in tutti i campi o in un determinato settore.[1]

Il termine latino rinascimentale encyclopædia deriva dall'espressione greca di Plutarco ἐγκύκλος παιδεία (enkyklos paideia) letteralmente "istruzione circolare", cioè completa, in grado di comprendere tutte le discipline. Tale espressione fu successivamente ripresa in latino da Quintiliano nella Institutio Oratoria.[2]

Le opere enciclopediche esistono da circa 2000 anni: la più antica che si è tramandata, la Naturalis historia ("La storia della natura"), fu scritta nel I secolo da Plinio il Vecchio. L'enciclopedia moderna si è evoluta dai dizionari intorno al XVII secolo. Storicamente, alcune enciclopedie erano contenute in un singolo volume, ma alcune divennero enormi opere in numerosi volumi, come l'Enciclopedia Britannica o la più voluminosa, l'Enciclopedia universal ilustrada europeo-americana.[3] Alcune moderne enciclopedie, come Wikipedia, sono elettroniche e liberamente disponibili.

Indice

    1 Storia
        1.1 Prime opere enciclopediche
        1.2 Settecento
        1.3 Ottocento
        1.4 Novecento
        1.5 Era digitale
        1.6 Enciclopedie mondiali congetturali: dal World Brain al World Wide Web
    2 Caratteristiche generali
        2.1 Enciclopedie generaliste ed enciclopedie specializzate
        2.2 Organizzazione dei contenuti
    3 Formati
        3.1 Enciclopedie digitali
    4 Note
    5 Bibliografia
    6 Voci correlate
    7 Altri progetti
    8 Collegamenti esterni
        8.1 Enciclopedie storiche disponibili online

Storia
Prime opere enciclopediche
Rappresentazione dell'Inferno nell'Hortus Deliciarum

L'uomo ha svolto attività enciclopedica, intesa come sforzo per dare forma sistematica alle proprie conoscenze, per gran parte della sua storia, almeno da quando si è affermato il pensiero razionale e scientifico a scapito delle descrizioni a carattere epico e religioso. Questo passaggio si individua generalmente nell'antica Grecia.

Spesso si indica in Aristotele il primo enciclopedista, poiché egli, oltre a fondare filosoficamente tutti i rami del sapere, ha anche accumulato molte informazioni, soprattutto di carattere naturalistico, ma anche sociale, quale la descrizione delle costituzioni delle città greche. Certamente l'opera di Aristotele è stata la più completa della Grecia classica, tuttavia la strutturazione di tutti i rami del sapere fu il fine al quale tesero quasi tutti gli altri filosofi antichi.

Fra gli altri autori versatili del mondo greco si deve citare almeno Eraclide Pontico.

In ambito romano si considera che la prima opera enciclopedica siano i Libri ad Marcum filium di Catone il Censore. L'erudito romano per antonomasia fu Marco Terenzio Varrone, le cui opere ebbero carattere enciclopedico, le Antiquitates e soprattutto i Disciplinarum libri IX, che per la prima volta delineavano la divisione delle sette arti liberali: tuttavia queste opere sono andate perdute e ne rimangono solo frammenti citati da altri autori antichi. Perciò tra gli enciclopedisti romani il più importante è di fatto Plinio il vecchio (I secolo), che scrisse la Naturalis historia ("la storia naturale"), una descrizione in trentasette volumi del mondo della natura che rimase estremamente popolare nell'Europa occidentale per gran parte del Medioevo e fu la base di molte successive enciclopedie. Altri compilatori romani furono Aulo Cornelio Celso e Gaio Giulio Solino.

Nel periodo medioevale era particolarmente apprezzato organizzare le nozioni: tipiche le raccolte, le summae, i trésors. Nell'età antica e medioevale tipicamente si è concepita la realtà come un insieme finito e quindi interamente descrivibile. È solo in epoca moderna che si inizia a pensare al sapere possibile sulla base dei nuovi metodi di ricerca o più semplicemente al sapere esistente.
Manoscritto delle Etymologiae di Isidoro di Siviglia

Notevole influsso sul pensiero medievale ebbe il trattato De nuptiis Philologiae et Mercurii ("Delle nozze della Filologia con Mercurio") scritto da Marziano Capella in età tardo-romana (IV-V secolo), che, con la sua classificazione delle sette arti liberali (del "trivio" e del "quadrivio") costituisce una specie di enciclopedia dell'erudizione classica.

La prima enciclopedia dell'era cristiana furono le Institutiones di Cassiodoro (560) che ispirarono l'Etymologiae o Origines (636) di Isidoro di Siviglia, la quale divenne l'opera enciclopedica più influente dell'alto Medioevo. Queste opere servirono, a loro volta, come base alle compilazioni redatte intorno all'830 da Rabano Mauro, la più famosa delle quali è il De universo o De rerum naturis.

Le enciclopedie bizantine erano compendi di notizie relative sia alla Grecia antica sia a quella bizantina. La Biblioteca del patriarca Fozio I di Costantinopoli (IX secolo) fu la prima opera bizantina che si potesse chiamare enciclopedia. Ma la più importante enciclopedia bizantina è considerato il lessico Suda, di autore forse omonimo, redatto intorno al 1000. Sotto la Dinastia macedone ci fu un fiorire dell'enciclopedismo bizantino che portò alla stesura di una vera e propria enciclopedia del sapere agronomico chiamato Geoponica, significativamente attribuito allo stesso imperatore Costantino VII.[4]

Fra le prime enciclopedie dell'Occidente basso medioevale fu il Didascalicon di Ugo di San Vittore. Elaborato in ambiente monastico, ebbe tuttavia larga diffusione anche nelle scuole cittadine. Questo fatto e la complessità della tematica presente su questa opera, fanno riflettere sulla simbiosi fra i due poli di cultura (da una parte la campagna con il monastero, dall'altra la città con la cattedrale) che talvolta vengono contrapposti in modo troppo drastico e semplificatorio. L'opera più importante dell'inizio del basso medioevo fu tuttavia l'Imago mundi di Onorio Augustodunense, scritta verso il 1110: trattava di geografia, astrologia, astronomia e storia e fu tradotta in francese, italiano e spagnolo.
Lo Speculum Majus di Vincenzo di Beauvais

Fra le enciclopedie più popolari del basso Medioevo citiamo il De rerum naturis (1246) di Thomas de Cantimpré e il De proprietatibus rerum (1240) di Bartolomeo Anglico che fu tradotto in mantovano all'inizio del Trecento. Il Liber floridus (1120) di Lambert de Saint-Omer e l'Hortus deliciarum (1175) di Errada di Landsberg sono famosi soprattutto per le illustrazioni. L'opera più ambiziosa e completa di questo periodo fu tuttavia lo Speculum Majus (1260) di Vincenzo di Beauvais, con più di tre milioni di parole. Di pochi anni successiva allo Speculum Majus è la prima enciclopedia in lingua volgare, ovvero Li livres duo Trésor scritto in francese dal fiorentino Brunetto Latini. Essa era in effetti una riduzione dello Speculum ad uso delle classi mercantili che non conoscevano il latino.

Tra le prime raccolte arabo-musulmane del sapere nel Medioevo vi sono numerose opere onnicomprensive e un certo sviluppo di quelli che oggi chiamiamo metodo scientifico, metodo storiografico e riferimenti. Tra le opere da ricordare vi sono l'Enciclopedia dei Fratelli della Purezza (al-Risāla al-Jāmiʿa, 52 volumi), d'impianto ismailiteggiante, un'enciclopedia della scienza di Abu Bakr al-Razi, la prolifica produzione del mutazilita al-Kindi (di circa 270 libri) e due opere di Avicenna: Il libro della guarigione e Il canone della medicina, il secondo adottato come standard per secoli nell'insegnamento della medicina anche in Europa. Vanno ricordate inoltre le opere di storia universale (o sociologia) degli Asteriti[non chiaro], al-Tabari, al-Masʿūdī, Ibn Rustah, Ibn al-Athir e Ibn Khaldun, la cui Muqaddima (i "Prolegomeni" a quella che si proponeva di essere una "storia universale") contiene avvertenze sull'affidabilità dei resoconti scritti che rimangono applicabili fino ai giorni nostri. Questi studiosi ebbero un'incalcolabile influenza sui metodi di ricerca e di stesura, dovuti in parte alla pratica islamica dell'isnād che enfatizzava la fedeltà ai resoconti scritti, la verifica delle fonti e l'indagine critica.
Manoscritto facente parte dell'Enciclopedia Yongle (circa 1403), una delle più estese opere enciclopediche della storia.

L'enorme opera Quattro libri dei Sung, redatta nell'XI secolo sotto la Dinastia Song (960–1279), è la raccolta delle prime grandi enciclopedie cinesi, la quarta delle quali, intitolata Primo guscio di tartaruga dell'Archivio, è composta da 9.4 milioni di ideogrammi raccolti in 1000 volumi. Nella stessa epoca visse il grande scienziato e statista Shen Kuo (1031–1095) che nel 1088 scrisse l'enciclopedia Mengxi bitan.

L'imperatore cinese Yongle della dinastia Ming soprintese alla compilazione dell'Enciclopedia Yongle, una delle più estese enciclopedie della storia, che fu completata nel 1408 e comprendeva oltre 370 milioni di caratteri cinesi in 11.000 volumi manoscritti, dei quali 400 circa sono sopravvissuti fino ad oggi. Sotto la successiva dinastia Qing l'imperatore Qianlong compose personalmente 40.000 poesie come parte di una biblioteca di 4,7 milioni di pagine in 4 divisioni, compresi migliaia di saggi, chiamata lo Siku Quanshu che è probabilmente la più grande collezione di libri della storia. È istruttivo comparare il suo titolo per questo sapere, Guardando le onde in un Mare Sacro, ad un titolo in stile occidentale per tutta la conoscenza.

È nota l'esistenza di opere enciclopediche in Giappone dal IX secolo, sia come imitazione di enciclopedie cinesi che come opere originali.

Tutti questi libri erano tutti copiati a mano e pertanto erano estremamente costosi. Conseguentemente erano scarsamente diffusi, generalmente appartenevano ad istituzioni: sovrani, cattedrali, conventi, monasteri. Di qui derivava anche la loro impostazione: erano scritti generalmente per coloro che dovevano estenderne il sapere, piuttosto che per coloro che le dovevano consultare (con qualche eccezione nel campo della medicina).

Nel Rinascimento vennero introdotti due cambiamenti che avvicinarono molto le enciclopedie a quelle attualmente conosciute. Innanzitutto l'introduzione della stampa permise una diffusione assai maggiore. In particolare ogni intellettuale adesso poteva possedere una copia personale.

La prima enciclopedia rinascimentale è spesso considerata De expetendis et fugiendis rebus di Giorgio Valla, pubblicata postuma nel 1501 dalla tipografia di Aldo Manuzio, in cui l'autore non si limitò a compilare nozioni desunte dai suoi studi e ripartite in trattazioni sistematiche, ma inserì anche numerose traduzioni da opere antiche. Dei 49 libri dell'opera, 19 trattavano di matematica. L'opera era organizzata secondo lo schema delle arti liberali, integrato da alcune altre discipline.[5]

La Margarita philosophica scritta dal certosino tedesco Gregor Reisch e stampata nel 1503, era una tipica enciclopedia rinascimentale, ordinata secondo il modello delle sette arti liberali. Probabilmente fu la prima enciclopedia espressamente concepita per essere stampata.
Frontespizio del Lexicon Universale

Nei successivi due secoli vennero pubblicate molte altre opere di compilazione erudita. Alcune di esse portavano, per la prima volta - e questo è il secondo cambiamento - il titolo di Enciclopedia. Questo termine era stato coniato dagli umanisti per significare l'insieme completo delle conoscenze. In realtà si trattava di un lettura errata delle loro copie dei testi di Plinio e soprattutto di Quintiliano, che univa le due parole greche enkyklios paideia in una sola. La prima opera con questo titolo è la Encyclopedia orbisque doctrinarum, hoc est omnium artium, scientiarum, ipsius philosophiae index ac divisio scritta da Giovanni Aventino nel 1517, seguita dalle Lucubrationes vel potius absolutissima kyklopaideia di Joachimus Fortius Ringelbergius del 1541 e dalla Encyclopedia seu orbis disciplinarum tam sacrarum quam prophanarum epistemon di Pavao Skalić del 1559.

Tuttavia la più completa enciclopedia del Rinascimento è considerata la Encyclopaedia septem tomis distincta in sette volumi pubblicata da Johann Heinrich Alsted nel 1630.

In ambito britannico il medico e filosofo inglese sir Thomas Browne utilizzò specificamente il termine encyclopaedia nel 1646 nella prefazione al lettore per descrivere la sua opera Pseudodoxia Epidemica o Errori volgari, una serie di confutazioni di errori comuni della sua epoca. Browne strutturò la sua enciclopedia sullo schema collaudato di quelle del Rinascimento, la cosiddetta "scala della creazione", che ascende una scala gerarchica attraverso il mondo minerale, vegetale, animale, umano, planetario e cosmologico. Il compendio di Browne passò attraverso non meno di cinque edizioni, ognuna rivista e incrementata; l'ultima edizione apparve nel 1672. Le Pseudodoxia Epidemica furono tradotte in francese, olandese, tedesco e latino.

Spesso viene considerata quale ultima enciclopedia umanistica il Lexicon Universale di Johann Jacob Hofmann pubblicato in due edizioni, la prima nel 1677 e la seconda nel 1698. Si tratta in effetti di un'opera a cavallo di due epoche, in quanto da un lato è ancora scritta in latino, dall'altro segue già l'ordine alfabetico.
Settecento
Frontespizio de Le grand Dictionnaire historique, di Moréri

L'ultimo passaggio verso la forma delle enciclopedie come le conosciamo oggi fu l'affermazione della organizzazione degli argomenti secondo l'ordine alfabetico. In questo senso le enciclopedie del Settecento non derivarono direttamente da quelle rinascimentali, che seguivano ancora un ordinamento per materie (come le sette arti liberali o la "scala della creazione"). Le enciclopedie moderne furono piuttosto lo sviluppo e l'ampliamento dei dizionari specialistici, scritti in lingua moderna a partire dalla fine del Seicento, e destinati ad un pubblico meno colto di quello delle enciclopedie. Queste opere avevano la forma e il nome di dizionari. In realtà esse approfondivano le voci ad un livello che poteremmo definire di un "dizionario enciclopedico".

Le grand dictionaire historique di Louis Moréri fu pubblicato nel 1674. Nel 1690 apparve postumo a Rotterdam il Dictionnaire universel des arts et des sciences di Antoine Furetière. Sette anni dopo fu edito il Dictionnaire historique et critique di Pierre Bayle. Nel 1704 l'inglese John Harris pubblicò il Lexicon technicum in lingua inglese, nel quale non si spiegavano solo i termini utilizzati nelle arti e nelle scienze, ma anche le stesse arti e scienze. Isaac Newton vi contribuì con il suo unico testo pubblicato relativo alla chimica. Nel 1721 apparve l'Allgemeines lexikon der Künste und Wißenschaften di Johann Theodor Jablonski.

Nel corso del Settecento iniziò a sentirsi l'esigenza di grandi opere in varie decine di volumi che potessero descrivere tutto il sapere. Quasi tutte ripresero il titolo rinascimentale di Enciclopedia.

La prima enciclopedia generale a stampa ordinata alfabeticamente apparve all'inizio del Settecento. Si trattava della Biblioteca universale sacro-profana del francescano Vincenzo Maria Coronelli, di cui furono pubblicati (a Venezia) solo i primi sette dei ben 45 volumi progettati. Di tale opera non rimangono che alcuni volumi sparsi nelle biblioteche europee. Analogamente fra il 1731 e il 1750 vide la luce il Großes vollständiges Universallexikon aller Künste und Wißenschaften in 64 volumi, attribuito a Johann Heinrich Zedler. Queste due opere, tuttavia, non furono molto originali.
Frontespizio della prima edizione dell'Encyclopédie

Molto maggiore successo ebbe la Cyclopaedia (o Dizionario universale delle arti e delle scienze) pubblicata da Ephraim Chambers nel 1728. Si trattava di un dizionario enciclopedico in due volumi. Tuttavia, esso conteneva un'ampia gamma di voci, era organizzato alfabeticamente, si affidava al contributo di molti autori e comprendeva l'innovazione di inserire riferimenti incrociati tra le sezioni all'interno delle voci. Per questo Chambers è considerato il padre dell'enciclopedia moderna. La Cyclopedia divenne il modello di ogni successiva enciclopedia, in quanto fu tradotta e imitata. La traduzione italiana apparve a Venezia nel 1749.

Strette, seppure prudenti, furono le relazioni del movimento enciclopedico con l'Illuminismo, con lo spirito di apertura alla conoscenza, all'istruzione, alla consapevolezza della varietà e relatività dei punti di vista, pur nell'universalità della ragione e della natura umana.

Inizialmente era stato concepito come traduzione francese del lavoro di Chambers anche il Dizionario ragionato delle scienze, delle arti e dei mestieri, universalmente noto come Encyclopédie, pubblicato a Parigi a partire dal 1751. Quest'opera è certamente la più nota e importante delle prime enciclopedie, notevole per la sua vastità, per la qualità di alcuni contributi e soprattutto per il suo impatto politico e culturale negli anni che condussero alla Rivoluzione francese. L'ambizioso progetto era stato affidato a Denis Diderot con la collaborazione dei più prestigiosi intellettuali del tempo (Voltaire, d'Alembert, Rousseau, Quesnay ecc.); tuttavia l'opera, accanto ai contributi dei maggiori pensatori francesi dell'epoca, dedicava molto spazio alle informazioni di tipo tecnico, relative alle diverse attività produttive.

L'Encyclopédie, edita da d'Alembert e Diderot, fu pubblicata in 17 volumi di voci (distribuiti dal 1751 al 1765) e 11 volumi di illustrazioni (distribuiti dal 1762 al 1772). Cinque volumi di materiale supplementare e due volumi d'indici, sotto la supervisione di altri editori, furono distribuiti dal 1776 al 1780 da Charles-Joseph Panckoucke di Parigi. Dell'Encyclopédie furono successivamente stampate altre quattro edizioni, di cui due in Italia: quella del 1758-1776 a Lucca e quella del 1770-1778 a Livorno.

L'Encyclopédie a sua volta ispirò la Encyclopædia Britannica, che ebbe inizi modesti a Edimburgo: la prima edizione, distribuita tra il 1768 e il 1771, era composta di appena tre volumi completati affrettatamente – A-B, C-L e M-Z – per un totale di 2391 pagine. Nel 1797, quando fu completata la terza edizione, era stata espansa a 18 volumi che si occupavano di un'ampia gamma di argomenti, con voci fornite da un insieme di autorità nel loro campo.
Il Meyers Konversations-Lexicon

Il Brockhaus Konversations-Lexikon fu pubblicato a Lipsia dal 1796 al 1808 in 6 volumi. Parallelamente ad altre enciclopedie del XVIII secolo, l'ambito fu espanso oltre quello delle precedenti pubblicazioni, nello sforzo di essere onnicomprensivo. Ma l'opera non era intesa per un uso scientifico, bensì per divulgare i risultati delle ricerche e delle scoperte in una forma semplice e popolare senza eccessivi dettagli. Questo formato, in contrasto con quello dell'Encyclopædia Britannica, fu ampiamente imitato da successive enciclopedie del XIX secolo in Gran Bretagna, negli Stati Uniti, in Francia, in Spagna, in Italia e in altri paesi. Delle enciclopedie che ebbero una certa influenza tra la fine del XVIII secolo e l'inizio del XIX, l'enciclopedia Brockhaus è forse la più simile, nella forma, alle enciclopedie moderne.
Ottocento

I primi anni del XIX secolo videro il fiorire di enciclopedie pubblicate in Europa e in America. In Francia non fu ripubblicata l'Encyclopédie. Il suo posto fu riempito prima dall'Encyclopédie Méthodique ordinata per materie in 157 volumi più 53 di tavole, edita dallo stesso Panckoucke fra il 1782 e il 1832, e poi dalla Encyclopédie moderne. Dictionnaire abregé des sciences, des lettres, des arts, de l'industrie, de l'agriculture et du commerce in 30 volumi pubblicata dall'editore Firmin Didot di Parigi nel 1853. In Germania fra il 1839 e il 1855 apparve Das große Conversations-Lexicon für die gebildeten Stände in 52 volumi curata da Joseph Meyer di Gotha, che è rimasta l'enciclopedia più prestigiosa in tedesco. In Inghilterra la Rees's Cyclopædia in 39 volumi (Londra e Filadelfia 1802–1819) conteneva una mole di informazioni riguardanti la rivoluzione industriale e scientifica dell'epoca. Una caratteristica di queste pubblicazioni era l'alta qualità delle illustrazioni fatte da incisori e disegnatori specializzati.
Nouveau Larousse illustré

Il Grand dictionnaire universel du XIXe siècle in 17 volumi e i suoi supplementi furono pubblicati in Francia da Pierre Larousse fra il 1866 e il 1890. La casa editrice Larousse sarebbe rimasta la più famosa casa editrice francese di opere enciclopediche. Fra il 1898 e il 1907 vide la luce il Nouveau Larousse illustré. Fra il 1960 e il 1964 uscì il Grand Larousse Encyclopédique in 10 volumi. e infine nel 1971-1978 è uscita la Grande Encyclopédie Larousse in 21 volumi.

Accanto a queste grandi opere, la crescita dell'educazione popolare e gli Istituti Industriali, spinti dalla Società per la Diffusione della Conoscenza Utile, portarono alla produzione della Penny Cyclopædia (1833-1846) che, come il suo titolo suggerisce, fu distribuita in numeri settimanali al costo di un penny come un giornale. Questo modello delle enciclopedie a dispense, accessibile ai ceti medio-bassi, fu imitato in tutta Europa. In Italia l'enciclopedia di questo tipo che ebbe maggiore diffusione fu l'Enciclopedia Popolare Sonzogno pubblicata a cavallo fra Otto- e Novecento.

A metà dell'Ottocento il numero delle enciclopedie aumentò nettamente, in quanto nelle maggiori lingue cominciarono ad apparire nuove opere in concorrenza fra di loro e di diversi formati. Inoltre iniziarono ad essere pubblicate enciclopedie anche in altre lingue. In proposito si possono citare l'Enciclopedia moderna pubblicata a Madrid nel 1851-1855 in 37 volumi; il Winkler Prins in olandese del 1870-1882; il Nordisk familjebok in lingua svedese edito nel 1876-1899 che era costituito da 20 volumi; il Salmonsens Konversationsleksikon in danese del 1893-1907 in 26 volumi; e infine il Dizionario Enciclopedico Brockhaus ed Efron in ben 86 volumi, pubblicato fra il 1890 e il 1907 in russo.
Tre volumi dell'"Espasa".
Novecento

Nel 1911 fu pubblicata l'undicesima edizione dell'Enciclopedia Britannica, che viene generalmente considerata la migliore edizione di questa longeva enciclopedia. Questa edizione ha anche segnato il passaggio della redazione da Edimburgo a Chicago.

Nel frattempo la casa editrice Espasa di Barcellona aveva iniziato la pubblicazione della sua Enciclopedia universal ilustrada europeo-americana (1908-1930). Essa si compone di 70 volumi più numerose appendici di aggiornamento e indici. Tuttora ristampata, si vanta di essere la più estesa enciclopedia moderna e rimane l'enciclopedia di riferimento in lingua spagnola.

Nel 1917 venne pubblicata a Chicago la prima edizione della World Book Encyclopedia. Attualmente questa enciclopedia, molto popolare nei paesi anglosassoni, conta 22 volumi ed è secondo l'editore l'enciclopedia su carta più venduta al mondo. Nel 1961 venne pubblicata un'edizione per non vedenti in caratteri Braille.

La Grande Enciclopedia Sovietica pubblicata a partire dal 1926 in tre distinte edizioni, rispettivamente di 65, 50 e 30 volumi, rappresentò l'enciclopedia di riferimento del mondo marxista e fu perciò tradotta anche in inglese e greco.

Nello stesso periodo in Italia si iniziò a pensare alla creazione di un'enciclopedia universale, sul modello di quelle inglesi e francesi, ma i primi tentativi non furono coronati da successo. Nel 1925 fu fondato a Roma l'Istituto dell'Enciclopedia Italiana intitolato a Giovanni Treccani per la realizzazione dell'Enciclopedia Italiana di scienze, lettere e arti; il filosofo Giovanni Gentile fu nominato direttore scientifico e si dedicò ad invitare e coordinare studiosi italiani di tutti i campi e di tutti gli orientamenti per la realizzazione dell'opera. Numerosi e importanti furono i contributi, tra tutti si ricordano Enrico Fermi per la fisica e Guglielmo Marconi per le telecomunicazioni; quest'ultimo nel 1933 assunse la presidenza dell'Istituto Treccani. La prima edizione dell'opera fu completata, a livello redazionale, nel 1937. Le voci dell'Enciclopedia furono pubblicate negli opuscoli della Biblioteca della Enciclopedia Italiana tra il 1932 e il 1943.

Altra opera di particolare rilievo in Italia fu quella della casa editrice UTET, che nel periodo 1933-'39 pubblicò il Grande Dizionario Enciclopedico, fondato dal prof. Pietro Fedele, pubblicata inizialmente in dieci volumi e periodicamente aggiornata fino alla quarta edizione (1984-'91).

Nel 1936 apparve la Enciclopedia Bompiani in due volumi, che divenne la più popolare enciclopedia italiana per famiglie per alcuni decenni. E che nelle edizioni del dopoguerra aumentò gradualmente di dimensioni.

Fra il 1935 e il 1960 venne pubblicata a Lisbona e Rio de Janeiro la Grande enciclopédia portuguesa e brasileira in 40 volumi, che rimane la maggior enciclopedia in lingua portoghese.

Nel 1962 nacque la Wielka Encyklopedia PWN. A partire dal 2001 è uscita la nuova edizione post-comunista, che rappresenta tuttora la enciclopedia di riferimento in polacco.
15ª edizione dell'Encyclopaedia Britannica divisa in Micropædia (dorso rosso) e Macropædia (dorso scuro).

Negli anni sessanta il raggiunto benessere da parte della maggioranza degli italiani e l'espansione dell'obbligo scolastico alla scuola media ampliarono grandemente il mercato delle enciclopedie. In particolare ritornarono in voga le enciclopedie a fascicoli, ora indirizzate soprattutto ai ragazzi in età scolare, fra le quali la più famosa fu Conoscere pubblicata dalla Fratelli Fabbri Editori. Nel 1962 nacquero anche le Garzantine, che rappresentarono un nuovo modello di enciclopedia per famiglia, tuttora popolare. Nello stesso anno iniziò anche la pubblicazione dell'Enciclopedia Universo in 12 volumi a cura dell'Istituto Geografico De Agostini. La Rizzoli tradusse e integrò tra il 1966 e il 1970 l'enciclopedia francese della Larousse, venduta sempre a fascicoli o in abbonamento, come Rizzoli-Larousse, fino al 2000. Tale enciclopedia fu editata nel 1997-98 anche in formato CD-ROM.

Alla fine degli anni settanta nacquero, invece, due opere che avevano l'ambizione di rappresentare un'alternativa all'Enciclopedia Treccani, sentita come ormai obsoleta da molti intellettuali: la Enciclopedia Einaudi del 1977 in 15 volumi, costruita per monografie intorno a poche parole chiave, e la Enciclopedia Europea Garzanti del 1979 in 12 volumi.

Negli stessi anni in Francia si sentì il bisogno di un'enciclopedia che competesse con le maggiori enciclopedie mondiali, in particolare con la Britannica. E proprio con una compartecipazione di questa istituzione fra il 1968 e il 1975 venne pubblicata la Encyclopædia Universalis in francese, la cui edizione più aggiornata, la sesta, è quella del 2009 in 30 volumi.

Nel corso del Novecento si sono inoltre affermate molte autorevoli enciclopedie relative a particolari ambiti culturali. Fra le più famose si possono citare la Catholic Encyclopedia, la Encyclopaedia Judaica, la Encyclopædia of Islam e la Realencyclopädie der classischen Altertumswissenschaft curata da Pauly-Wissowa.

Le enciclopedie sono essenzialmente derivate da materiale già esistente e, particolarmente nel XIX secolo, erano comuni tra gli editori gli atti di plagio indiscriminato. Le moderne enciclopedie non sono tuttavia meri compendi di sempre maggiori dimensioni, che includono tutto ciò che è venuto prima: per fare spazio agli argomenti moderni, doveva essere regolarmente scartato del materiale prezioso per un uso storico, quantomeno prima dell'avvento delle enciclopedie digitali e in particolare quelle sul web, che non dipendono da un supporto fisico per la distribuzione. Inoltre le opinioni e la visione del mondo di una particolare generazione può essere osservata nel modo di scrivere un'enciclopedia in un determinato momento storico; per queste ragioni le vecchie enciclopedie sono un'utile fonte di informazioni storiche, in particolare per registrare i cambiamenti nel campo scientifico e tecnologico.
Era digitale
CD-ROM dell'Enciclopedia Britannica (1997).

L'introduzione della tecnologia digitale - l'inizio dell'era digitale negli anni settanta - non rivoluzionò subito il settore delle enciclopedie: per far questo fu anche necessario che i personal computer si diffondessero e che le memorie di massa si evolvessero fino a un supporto abbastanza capiente da contenere l'ingente quantità di dati costituita da una enciclopedia, specie se al testo si associano immagini e contenuti multimediali come brani audio e video.

Fu infatti solo negli anni novanta del XX secolo che si iniziò a pubblicare enciclopedie generaliste su CD-ROM (una tecnologia introdotta negli anni ottanta) da utilizzare con i personal computer casalinghi. L'enciclopedia Encarta della Microsoft è stata il prodotto più importante e tipico di questa nuova tendenza, in quanto non aveva una edizione stampata. Le voci erano arricchite con contenuti multimediali audio e video così come con numerose immagini di alta qualità. Dello stesso tipo è l'enciclopedia multimediale Omnia De Agostini, in varie edizioni, suddivisa a seconda delle aree tematiche.

Un singolo CD-ROM non era tuttavia sufficiente per contenere i 12-20 volumi di una tradizionale enciclopedia generalista, incluse le immagini. Questo comportò inizialmente la necessità, da parte degli editori, di selezionare i contenuti da distribuire in digitale rispetto all'edizione cartacea, in modo da fare spazio anche a immagini e contenuti multimediali, o in alternativa di distribuire l'enciclopedia su numerosi CD-ROM. La sostituzione del CD-ROM con il più capiente DVD-ROM come supporto permise in parte di superare il problema, ma è stato solo con la diffusione delle enciclopedie online che venne risolto definitivamente il problema dello spazio per lo stoccaggio dei dati, grazie alla diffusione del World Wide Web a partire dalla metà degli anni novanta.

Agli inizi del XXI secolo dunque un numero crescente di enciclopedie sono state rese fruibili anche per la consultazione on-line, che in genere veniva resa disponibile all'utente dietro registrazione e pagamento di un abbonamento. Negli anni successivi quasi tutte le maggiori enciclopedie smisero di essere pubblicate su carta.

Contrariamente a quanto era sempre accaduto nelle enciclopedie tradizionali, compilate da un certo numero di scrittori a contratto – in genere persone con una cultura accademica – la natura interattiva di Internet ha permesso nel primo decennio del XXI secolo la creazione di progetti quali Wikipedia, Everything2 e Open Site, detti "open content" - basati sul crowdsourcing, sulla collaborazione spontanea di un gran numero di utenti - che permettono a chiunque di espandere, rimuovere o modificare il loro contenuto. Wikipedia – la più grande enciclopedia mai scritta, nata nel 2001 – ha prodotto oltre 30 milioni di voci (aprile 2014) in più di 280 lingue[6] il cui contenuto è pubblicato sotto una licenza copyleft, che ne consente la distribuzione e il riutilizzo a chiunque e per qualsiasi scopo. Le voci di Wikipedia tuttavia non sono necessariamente sottoposte a revisione da parte di esperti, e molte voci possono risultare in effetti banali o contenere errori di varia natura. Dubbi legittimi sono stati sollevati riguardo all'accuratezza delle informazioni raccolte in generale mediante progetti open source, anche se nel 2005 la nota rivista scientifica Nature ha effettuato uno studio comparativo[7][8] mettendo Wikipedia a confronto con la blasonata enciclopedia Britannica, rilevando un'accuratezza nelle informazioni analoga.[9]

Nonostante queste critiche, la gratuità e facilità di consultazione delle enciclopedie open content, oltre al loro incessante aggiornamento, ha quasi completamente fatto uscire dal mercato le enciclopedie informatiche a pagamento, fra cui anche Encarta, la cui ultima edizione risale al 2009, e la stessa Omnia la cui ultima edizione risale del 2010.
Enciclopedie mondiali congetturali: dal World Brain al World Wide Web
Exquisite-kfind.png 	Per approfondire, vedi World Brain e Memex.

Anche prima dell'avvento dell'informatica e di Internet, alcuni ipotizzarono che attraverso l'uso di nuove tecnologie si sarebbe potuta migliorare la diffusione della conoscenza creando nuove forme di enciclopedia. Tali idee rimasero in larga parte congetturali, ma ebbero una certa influenza.

Nel periodo tra la prima e seconda guerra mondiale, l'enciclopedia divenne un popolare strumento educativo. Nel campo culturale dell'internazionalismo, il pioniere della documentazione Paul Otlet ridefinì l'enciclopedia come un prodotto documentario e "multimediale".[10] Dagli inizi del Novecento Otlet lavorò con l'ingegnere Robert Goldschmidt alla memorizzazione dei dati bibliografici su microfilm (tecnica allora nota come "microfotografia"); alla fine del 1920 tentò con dei colleghi di creare una nuova forma di enciclopedia interamente stampata su microfilm, l'Encyclopedia Universalis Mundaneum.[11]
World Brain di H. G. Wells. Prima edizione, edita da Methuen & Co Ltd, Londra, 1938.

A partire dal 1936 un altro internazionalista, lo scrittore britannico H. G. Wells - rimasto noto per le sue opere di anticipazione scientifica a sfondo sociale - sviluppò l'idea di una nuova forma di enciclopedia: un "cervello mondiale" (World Brain), cui dedicò un libro nel 1938. Nelle idee di Wells, si trattava di nuova "enciclopedia mondiale", libera, sintetica, autorevole, permanente, che avrebbe aiutato i cittadini del mondo a fare il miglior uso delle risorse informative universali e reso il miglior contributo alla pace tra le nazioni. Uno degli obiettivi del congresso mondiale della documentazione universale, tenutosi a Parigi nel 1937, fu proprio quello di discutere le idee di Wells sul cervello mondiale e i loro metodi di attuazione.[12]

Vannevar Bush, nel suo fondamentale saggio As We May Think del 1945,[13] propose di creare una innovativa macchina ipertestuale, il Memex, affermando inoltre che "appariranno forme totalmente nuove di enciclopedia, già confezionate con una rete di percorsi associativi che le attraversano, pronte per essere immesse nel memex e ivi potenziate."

Bush, come prima di lui Otlet e Wells, ipotizzava di utilizzare i microfilm (la tecnologia più avanzata all'epoca per immagazzinare informazioni), ma nessuno dei tre poté vedere realizzate le sue idee.

Nel 1962, Arthur C. Clarke previde che la costruzione di quello che Wells aveva chiamato il "Cervello mondiale" si sarebbe svolta in due fasi, la prima delle quali sarebbe stata costruzione della "Biblioteca mondiale" (World Library), che è fondamentalmente il concetto di Wells di un'enciclopedia universale accessibile a tutti da casa propria su terminali computerizzati; Clarke predisse che questa fase si sarebbe instaurata (almeno nei paesi sviluppati) entro il 2000; la seconda fase sarebbe stata la creazione di un supercomputer dotato di un'avanzata intelligenza artificiale (entro il 2100).[14]

Alcuni autori di fantascienza hanno immaginato in varie forme la creazione di un'enciclopedia universale che raccogliesse le conoscenze e il sapere di una futura civiltà (umana o aliena) estesa su tutta la galassia, a partire appunto dall'Enciclopedia galattica di Isaac Asimov nel ciclo della Fondazione scritto a partire dal 1951.

Alcuni studiosi hanno visto il nascente World Wide Web come un'estensione del "cervello mondiale" a cui gli individui possono accedere tramite i personal computer,[15] o lo sviluppo stesso del Web in un cervello globale. Richard Stallman nel 1999 dichiarò che "Il World Wide Web ha le potenzialità per svilupparsi in un'enciclopedia universale che copra tutti i campi della conoscenza",[16] influenzando in seguito Nupedia, un progetto di enciclopedia online del 2000 da cui nacque l'anno successivo Wikipedia.
Caratteristiche generali

L'illuminista francese Denis Diderot affermò che lo scopo dell'enciclopedia è:
« Scopo di un’enciclopedia è infatti raccogliere le conoscenze sparse sulla faccia della terra, esporne ai nostri contemporanei il sistema generale e trasmetterle ai posteri, affinché l’opera dei secoli passati non sia stata inutile per i secoli a venire; affinché i nostri nipoti, resi più istruiti, diventino nello stesso tempo più virtuosi e felici; e affinché noi non dobbiamo morire senza aver ben meritato del genere umano. »
(Diderot[17])

Le enciclopedie sono divise in voci, o lemmi, cui si accede solitamente in ordine alfabetico. Le voci di una enciclopedia sono più lunghe e più dettagliate di quelle dei dizionari;[18] a differenza delle voci di un dizionario, che si concentrano sulle informazioni linguistiche sui termini, le voci di una enciclopedia si concentrano in genere su cose e concetti per illustrare il soggetto che dà il nome alla voce.[19][20][21][22]

Gli elementi cardinali che definiscono i caratteri di un'enciclopedia sono quattro:

    la specificità e la settorialità degli argomenti trattati;
    la loro intertestualizzazione;
    il metodo d'organizzazione;
    i criteri di redazione delle voci.

Enciclopedie generaliste ed enciclopedie specializzate

Le enciclopedie possono distinguersi in "generaliste" (o "universali"), contenenti voci di differenti e innumerevoli campi d'interesse (l'Enciclopedia Treccani e l'Enciclopedia Britannica sono tra gli esempi più noti), rivolte al pubblico più vasto, o possono essere specializzate in un unico campo di interesse, così come un'enciclopedia medica, scientifica o filosofica. Ci sono anche enciclopedie che coprono una grande varietà di argomenti e aspetti di una data cultura con un prospettiva oggettiva del gruppo etnico, politico o religioso, come la Grande Enciclopedia Sovietica, la Jewish Encyclopedia o la Catholic Encyclopedia.
Trafiletto pubblicitario dell'Enciclopedia Britannica (1913).

Le opere enciclopediche hanno lo scopo di trasmettere le conoscenze più significative accumulate in relazione al soggetto in questione. Opere di questo tipo sono state pianificate e sono state tentate nel corso di maggior parte della storia umana, ma il termine enciclopedia è stato usato per la prima volta solo nel XVI secolo. Le prime enciclopedie generaliste che sono riuscite a essere sia autorevoli sia esaustive nella trattazione apparvero nel XVIII secolo. Ogni opera enciclopedica è, chiaramente, una versione sintetizzata di tutta la conoscenza, e le opere variano per vastità e per approfondimento. Il pubblico di destinazione può influenzare la trattazione: un'enciclopedia pensata per bambini, ad esempio, sarà più ridotta di una per gli adulti.
Organizzazione dei contenuti

La disposizione sistematica del materiale è essenziale per rendere l'enciclopedia uno strumento di consultazione fruibile. Storicamente, si sono distinti due metodi di allestire le enciclopedie cartacee: il metodo alfabetico, che consiste in voci distinte, organizzate in base all'ordine alfabetico, o la disposizione in categorie ordinate gerarchicamente. Il primo metodo è quello a tutt'oggi maggiormente utilizzato, anche se la fluidità dei media elettronici consente delle possibilità di ricerca, rinvio e indicizzazione prima inimmaginabili. L'epigrafe di Orazio sulla prima di copertina della Encyclopédie del XVIII secolo trasmette efficacemente l'importanza della struttura di un'enciclopedia: '"Che grazia possono aggiungere agli argomenti banali il potere dell'ordine e del collegamento."

L'attuale multimedialità ha esercitato una crescente influenza nella raccolta, verifica, sintesi e presentazione di ogni genere di informazione. Progetti come Wikipedia (gratuita) e MSN Encarta (a pagamento) sono esempi di nuove forme di enciclopedia, che rendono il reperimento di informazioni più semplice e immediato.

L'enciclopedia, per come la conosciamo oggi, si è sviluppata dal dizionario nel corso del XVIII secolo. Un dizionario si concentra in primo luogo sulle parole e sulle loro definizioni e solitamente fornisce poche informazioni sul contesto in cui esse vengono usate e su come esse entrino in contatto con altri settori del sapere. Tuttavia alcune opere che hanno nel titolo "dizionario" in pratica risultano spesso più simili ad un'enciclopedia, specialmente quelle che trattano ambiti settoriali.

Le enciclopedie spesso contengono anche numerose illustrazioni e carte geografiche, oltre che bibliografie e statistiche.
Formati
Enciclopedie digitali

La struttura di un'enciclopedia e il suo essere in naturale evoluzione sono proprietà particolarmente adatte a un formato per computer, fruibile su supporti di memorizzazione locale o in rete; di conseguenza tutte le maggiori enciclopedie stampate hanno adottato questo metodo di distribuzione entro la fine del XX secolo. Tali pubblicazioni (basate prima su supporti CD-ROM e poi su DVD) hanno il vantaggio di essere prodotte a basso costo ed essere facilmente trasportabili; al contrario della forma stampata in genere includono contenuti multimediali, quali animazioni, registrazioni audio e registrazioni video. Un altro significativo beneficio di questa nuova forma è costituito dai collegamenti ipertestuali tra voci concettualmente legate tra loro, il che permette di rendere assai più rapida la consultazione. Le enciclopedie consultabili in rete hanno tutti questi vantaggi, con quello aggiuntivo di essere (potenzialmente) dinamiche: nuove informazioni possono essere mostrate quasi immediatamente, piuttosto che dover attendere la successiva pubblicazione su un supporto fisico.

Per fornire aggiornamenti tra le nuove edizioni numerose enciclopedie su carta pubblicavano tradizionalmente dei supplementi annuali, come soluzione parziale al problema del mantenersi aggiornate, ma questo metodo richiedeva ovviamente al lettore lo sforzo aggiuntivo di verificare le voci sia sui volumi originali che sui supplementi annuali. Alcune enciclopedie basate su formato digitale e consultabili attraverso un personal computer offrono la possibilità di aggiornamenti online, sulla base di una registrazione a pagamento; in questo caso gli aggiornamenti sono integrati con il contenuto già disponibile.

L'informazione in un'enciclopedia stampata necessita di una qualche forma di struttura indicizzata. Tradizionalmente il metodo impiegato è quello di presentare le informazioni ordinate alfabeticamente secondo il titolo della voce. Tuttavia, con l'avvento dei formati dinamici digitali, la necessità di imporre una struttura predeterminata è teoricamente venuta meno. Nondimeno, la maggior parte delle enciclopedie in formato digitale offre un insieme di strategie di organizzazione delle voci, ad esempio per area di categorizzazione dell'oggetto o per ordine alfabetico.
Note

    ^ Encyclopedia.. (archiviato dall'url originale il 3 agosto 2007). Glossary of Library Terms. Riverside City College, Digital Library/Learning Resource Center. Retrieved on: November 17, 2007.
    ^ Ἐγκύκλιος παιδεία, Quintiliano, Institutio Oratoria, 1.10.1, traduzione inglese sul Perseus project
    ^ Libro Guinness dei record, pag. 110, 1986 edizione in spagnolo, Ed. Maeva, ISBN 84-86478-00-6. La cinese Great General Encyclopedia di Yung-lo ta tien (1403-1408) conserva solo 370 dei suoi 22.937 capitoli e la 15ma edizione dell'Enciclopedia Britannica è elencata come "la più vasta ("más amplia") enciclopedia esistente" con 43.000.000 parole.
    ^ http://www.reference-global.com/doi/abs/10.1515/byzs.1990.83.1.1
    ^ I libri Matematici del De expetendis rebus di Giorgio Valla
    ^ Sul piano globale la pagina http://meta.wikimedia.org/wiki/List_of_Wikipedias il 1º aprile 2014 segnala che in 287 lingue diverse Wikipedia rende disponibili nel complesso oltre 31.338.305 voci e ha oltre 45.729.386 utenti registrati. Inoltre segnala che vi sono 9 edizioni con più di 1 milione di voci e 52 con più di 100.000 voci, 126 con più di 10.000 voci.
    ^ http://www.nature.com/nature/journal/v438/n7070/full/438900a.html
    ^ Study: Wikipedia as accurate as Britannica - CNET News
    ^ Una media di 2,92 errori per voce sulla Britannica e di 3,86 su Wikipedia.
    ^ https://muse.jhu.edu/login?auth=0&type=summary&url=/journals/perspectives_on_science/v019/19.1.van-acker.html
    ^ Google Cultural Institute
    ^ Documentation Congress Step toward Making 'World Brain' in The Science News-Letter, vol. 32, nº 861, 9 ottobre 1937, pp. 228–9, DOI:10.2307/3913334. URL consultato l'11 ottobre 2011.
    ^ Vannevar Bush, As We May Think, The Atlantic Monthly, luglio 1945.
    ^ Arthur C. Clarke, Profiles of the Future, 1962.
    ^ Brian R. Gaines, Convergence to the Information Highway in Proceedings of the WebNet Conference, San Francisco, 1996. URL consultato il 7 novembre 2009.
    ^ Richard Stallman, L'Enciclopedia Universale Libera e le risorse per l'apprendimento, 1999.
    ^ Denis Diderot e Jean le Rond d'Alembert Encyclopédie. University of Michigan Library:Scholarly Publishing Office and DLXS. Retrieved on: November 17, 2007
    ^ R. R. K. Hartmann, Gregory James, Gregory James, Dictionary of Lexicography, Routledge, 1998, p. 48, ISBN 0-415-14143-5. URL consultato il 27 luglio 2010.
    ^ Béjoint, Henri (2000). Modern Lexicography, pp. 30–31. Oxford University Press. ISBN 0-19-829951-6
    ^ Encyclopaedia su Encyclopædia Britannica. URL consultato il 27 luglio 2010.

        «An English lexicographer, H.W. Fowler, wrote in the preface to the first edition (1911) of The Concise Oxford Dictionary of Current English that a dictionary is concerned with the uses of words and phrases and with giving information about the things for which they stand only so far as current use of the words depends upon knowledge of those things. The emphasis in an encyclopaedia is much more on the nature of the things for which the words and phrases stand.».

    ^ R. R. K. Hartmann, Gregory James, Dictionary of Lexicography, Routledge, 1998, p. 49, ISBN 0-415-14143-5. URL consultato il 27 luglio 2010.

        «In contrast with linguistic information, encyclopedia material is more concerned with the description of objective realities than the words or phrases that refer to them. In practice, however, there is no hard and fast boundary between factual and lexical knowledge.».

    ^ Anthony Paul Cowie, The Oxford History of English Lexicography, Volume I, Oxford University Press, 2009, p. 22, ISBN 0-415-14143-5. URL consultato il 17 agosto 2010.

        «An 'encyclopedia' (encyclopaedia) usually gives more information than a dictionary; it explains not only the words but also the things and concepts referred to by the words.».

Bibliografia

Per approfondimenti:

    Albertazzi, Marco, Enciclopedie medievali. Storia e stili di un genere, (La Finestra editrice, Lavis 2013). ISBN 978-88-95925-50-9
    Cevolini, Alberto, Letteratura e società: il genere "enciclopedia", La bibliofilìa, a. 108, n. 3, 2006, pp. 281-308.
    Collison, Robert, Encyclopaedias: Their History Throughout the Ages, 2nd ed. (New York, Londra: Hafner, 1966)
    Darnton, Robert, The business of enlightenment: a publishing history of the Encyclopédie, 1775-1800 (Cambridge: Belknap Press, 1979) ISBN 0-674-08785-2
    Umberto Eco, Dall'albero al labirinto, (Milano: Bompiani, 2007)
    Kafker, Frank A. (ed.), Notable encyclopedias of the seventeenth and eighteenth centuries: nine predecessors of the Encyclopédie (Oxford: Voltaire Foundation, 1981) ISBN
    Kafker, Frank A. (ed.), Notable encyclopedias of the late eighteenth century: eleven successors of the Encyclopédie (Oxford: Voltaire Foundation, 1994) ISBN
    Tega, W. (ed.), L'unità del sapere e l'ideale enciclopedico nel pensiero moderno (Bologna: Il Mulino, 1983)
    Walsh, S. Padraig, Anglo-American general encyclopedias: a historical bibliography, 1703-1967 (New York: Bowker, 1968, 270 pp.) Includes an historical bibliography, arranged alphabetically, with brief notes on the history of many encyclopedias; a chronology; indexes by editor and publisher; bibliography; and 18 pages of notes from a 1965 American Library Association symposium on encyclopedias.
    Yeo, Richard R., Encyclopaedic visions: scientific dictionaries and enlightenment culture (Cambridge, New York: Cambridge University Press, 2001) ISBN 0-521-65191-3

Voci correlate

    Dizionario
    Dizionario enciclopedico
    Dizionario biografico
    Encyclopédie
    Enciclopedia galattica
    Lessicologia
    Lessicografia
    Opera letteraria
    Wikipedia

Altri progetti

    Collabora a Wikiquote Wikiquote contiene citazioni sull'enciclopedia
    Collabora a Wikizionario Wikizionario contiene il lemma di dizionario «enciclopedia»
    Collabora a Commons Commons contiene immagini o altri file su enciclopedia
    Enzyklothek. Historische Nachschlagewerke - Digital library

Collegamenti esterni

    (EN) Indice librario su Internet di enciclopedie online
    (EN) Enciclopedie online Università del Wisconsin – elencate per categoria
    (EN) Elenco di dizionari, glossari ed enciclopedie (verificare le date di ultimo aggiornamento)
    (EN) CNET's encyclopedia meta-search (inclusa Wikipedia)
    (EN) Enciclopedia e ipertesto
    (EN) Errori e inconsistenze reperiti in alcune enciclopedie
    (EN) De expetendis rebus di Valla, prima enciclopedia rinascimentale
    Enciclopedia in Tesauro del Nuovo soggettario, BNCF, marzo 2013.

Enciclopedie storiche disponibili online

(in ordine cronologico di prima edizione)

    (EN) Cyclopaedia, or, An universal dictionary of arts and sciences, 1728, con il supplemento del 1753, digitalizzata dal Digital Collections Center dell'Università del Wisconsin
    (FR) L'Encyclopédie ou dictionnaire raisonné des sciences, des arts et des métiers, 1751-1765
    (DE) Oekonomische Encyklopädie oder allgemeines System der Staats- Stadt- Haus- und Landwirthschaft (Enciclopedia economica di Johann Georg Kruenitz), 1773-1858, in costruzione
    (EN) Penny cyclopaedia of the Society for the Diffusion of Useful Knowledge (alcuni volumi), 1833-1846
    (EN) Encyclopædia Americana, 1851, Francis Lieber ed. (Boston: Mussey & Co.) at the University of Michigan Making of America site
    (EN) The American Cyclopædia, 1873-1876, George Ripley ed. (New York: D. Appleton and Company)
    (SV) Nordisk Familjebok - Konversationslexikon och Realencyklopedi, 1876-1926
    (DE) Meyers Konversations-Lexikon 4ª ed. 1885-1892
    (EN) Jewish Encyclopedia, 1901-1906
    (EN) Encyclopædia Britannica, 11ª edizione (1911) nel sito LoveToKnow

editoria Portale Editoria
	
letteratura Portale Letteratura

Categoria:

    Enciclopedie

| [altre]Rivoluzione digitale
Da Wikipedia, l'enciclopedia libera.
Niente fonti!
	Questa voce o sezione sull'argomento applicazioni dell'informatica non cita le fonti necessarie o quelle presenti sono insufficienti.
Puoi migliorare questa voce aggiungendo citazioni da fonti attendibili secondo le linee guida sull'uso delle fonti.

Con rivoluzione digitale si intende l'ampia diffusione che hanno avuto i vari prodotti digitali e tutta quella serie di cambiamenti sociali, economici e politici avvenuti in merito all'avvento della digitalizzazione di gran parte degli accessi all'informazione. La rivoluzione digitale, avviata con la nascita del linguaggio binario comune a tutti i media che viene sempre più utilizzato per trasformare i mezzi di comunicazione tradizionali e per crearne di nuovi, ha contribuito a mutare profondamente il concetto di comunicazione.

Grazie allo sviluppo di devices interattivi, quali il World Wide Web, digitale terrestre, smartphone, si è assistito alla proliferazione e alla moltiplicazione di canali d'accesso all'informazione che hanno cambiato le modalità in cui avviene l'atto comunicativo.

La rivoluzione digitale ha, inoltre, mutato enormemente l'approccio alla cultura, al lavoro e al tempo libero: in tutti gli ambiti della vita sociale è diventata indispensabile e ovvia la digitalizzazione dell'informazione. Non si tratta dunque di un evento tecnologico che fa discutere il mondo della ricerca, ma ormai è un avvenimento che guida la trasformazione della società in tutte le sue forme. Cambia il rapporto tra le persone, modifica la comunicazione tra lo Stato e i cittadini e porta grandi trasformazioni al mondo del lavoro.

Indice

    1 Storia e analisi
        1.1 Il primo cambiamento: la potenza di calcolo
        1.2 Commodore 64
        1.3 Il secondo cambiamento: la capacità di storage
        1.4 Il terzo cambiamento: la disponibilità di banda
        1.5 Alcuni vecchi modem
        1.6 Musica, Film, Libri. L’evoluzione non si ferma
        1.7 La reazione dell’economia tradizionale
        1.8 Manifestazione a favore della Net Neutrality
    2 Convergenza al digitale
    3 Problemi
    4 Università
    5 Note

Storia e analisi
Il primo cambiamento: la potenza di calcolo

La potenza di calcolo ha prodotto il primo drastico cambiamento nella nostra società. Quando la potenza di calcolo era estremamente limitata ogni ciclo di clock era fondamentale, ogni processo doveva essere ottimizzato al massimo. L’incremento della potenza computazionale dei calcolatori elettronici ha, al contrario, consentito ai programmatori di preoccuparsi di altri aspetti, e ha dato il via a quella che oggi viene definita “informatica personale”.

L’uomo che per primo riuscì a intuire la necessità di sfruttare la potenza di calcolo in eccesso per costruire applicazioni che semplificassero l’interazione uomo/computer fu Alan Kay, allora dipendente del centro di Ricerca della Xerox di Palo Alto. Allo scienziato statunitense dobbiamo l’invenzione del primo linguaggio di programmazione orientata agli oggetti ( il linguaggio Smalltalk) e, soprattutto, la progettazione e la realizzazione della prima interfaccia grafica. Grazie a lui gli utenti iniziarono a interagire con un computer manipolando graficamente degli oggetti, invece di dover imparare lunghe e complesse sequenze di comandi da impartire con la tastiera. Il lavoro di Kay fu poi ripreso da Apple per la realizzazione del rivoluzionario (e fallimentare) “Lisa”, il primo Personal Computer dotato di GUI (Graphical User Interface); era il 1984 e proprio in quegli anni, grazie ad aziende come Commodore ed Apple nacque il “computer per le masse, non per le classi”, come amava sentenziare Jack Tramiel, fondatore di Commodore e inventore di quello che ancora oggi è considerato il computer più venduto della storia: il Commodore 64.
Commodore 64

L’invenzione dei primi word-processor e il crollo dei costi delle stampanti resero desuete le macchine da scrivere, lentamente sparirono figure professionali come le dattilografe e le stenografe, i computer entrarono prepotentemente nelle redazioni dei giornali e negli uffici.
Il secondo cambiamento: la capacità di storage

I primi “media” veramente semplici da utilizzare per l’immagazzinamento e il trasferimento dei dati furono i floppy disk da 8 pollici, costosissimi e in grado di memorizzare al massimo 128Kb di dati, poi sostituiti dai floppy da 5 pollici (360Kb) e infine dal floppy disk da 3,5 pollici, in grado di memorizzare fino a 1.4 megabyte di dati. Ma la vera rivoluzione iniziò con l’introduzione degli hard-disk, la cui capacità di memorizzazione passò velocemente dai pochi megabyte dei primi modelli agli svariati gigabyte dei prodotti attuali, e continuò con l’invenzione dei CD-ROM e dei DVD masterizzabili.

L’aumentata capacità di storage sta comportando la lenta e inesorabile fine degli archivi cartacei. Milioni di dati e transazioni iniziarono a essere memorizzate in dispositivi di massa non più grandi di un libro. I cd non furono più soltanto ottimi media adatti ad ascoltare musica di qualità superiore, ma anche mezzi economici grazie ai quali registrare audio di buona qualità a costi bassissimi. Le audiocassette lentamente sparirono dal mercato, i giovani artisti cominciarono a sfruttare in modo sempre più massiccio i computer, sia per la produzione delle loro opere, sia per la diffusione delle stesse, attraverso cd-audio che potevano essere riprodotti in gran numero e in poco tempo.
Il terzo cambiamento: la disponibilità di banda

L’idea di trasmettere dati in forma digitale tra due computer posti a enormi distanze fra loro nacque molto prima di internet. Era il 21 Novembre 1969 quando i progettisti di ARPANET riuscirono a effettuare il primo collegamento tra due computer. Poi nacque internet, ma per molti anni il sistema di comunicazione digitale più diffuso furono le BBS e il network Fidonet, che in Italia fu al centro del primo caso di azione legale a tutela del Copyright, con metodi che già allora, alla conclusione delle indagini, si rivelarono inconsulti ed esagerati, colpendo persone che con la pirateria informatica avevano ben poco a che fare.
Alcuni vecchi modem

In quell’epoca per comunicare si utilizzavano modem, spesso di grosse dimensioni, la cui velocità di trasmissione variava dai 2400baud dei primi modelli ai 9600 dei prodotti più veloci. Solo nel 1996 internet divenne un successo mondiale, ma era molto diversa dall’internet che attualmente conosciamo. Le connessioni avvenivano ancora su linee analogiche, ogni minuto di connessione aveva un costo, la maggior parte dei siti internet erano composti da solo testo e la stragrande maggioranza degli individui utilizzava internet solamente per scaricare la posta elettronica. La rivoluzione avvenne con la fibra ottica e, in Italia soprattutto, con le connessioni adsl; la potenza di banda crebbe a dismisura e questo cambiò radicalmente internet, e per certi versi anche la società che conosciamo.

Grazie a internet è possibile comunicare, praticamente a costo zero e con supporti audio/video, con persone poste dall’altra parte del globo, si possono acquistare prodotti senza muoversi da casa, oppure aprire un sito internet per comunicare le proprie idee a migliaia di persone che non si conoscono, ma soprattutto è possibile diffondere, con estrema facilità, informazioni in tempo reale e a costo zero.
Musica, Film, Libri. L’evoluzione non si ferma

In realtà i tre grandi cambiamenti descritti in quest’articolo non sono nettamente distinti e separati fra loro come, per semplificazione, ho voluto lasciar intendere e, soprattutto, sono ancora in atto e in continua evoluzione.

Dopo la musica e i film ora la rivoluzione digitale ha iniziato a intaccare le certezze di mercati che solo qualche anno fa sembravano dover rimanere ancorati a logiche tradizionali. Mi riferisco in particolar modo al mercato che più interessa i lettori di questo blog: quello editoriale.

Il mercato editoriale italiano vive da anni una profonda crisi. Pochi lettori in confronto al numero spropositato di libri stampati. Può però sfruttare un vantaggio, ha la possibilità di fare tesoro dell’esperienza pregressa dell’industria discografia e cinematografica.

Quando nascono nuovi mercati e nuove tecnologie c’è chi si arricchisce (si vedano Apple, Amazon e Google) e chi fallisce. È un fatto imprescindibile. Aziende come Apple, ben prima delle case discografiche e dei produttori cinematografici, avevano intuito il trend, costruendo business milionari intorno a tali tecnologie. Per quanto riguarda l’editoria il trend sembra essere lo stesso. A fare da leader sono aziende nate ex novo, non gli editori tradizionali. Amazon ha creato un impero partendo dai libri di carta, per poi passare a controllare il “gioco” con il suo Kindle. Google da un po’ di anni ha creato il servizio Google Books, che mette a disposizione interi libri gratuitamente, oppure anteprime di libri a pagamento.

Lettori Mp3
La reazione dell’economia tradizionale

Ogni grande invenzione, ogni grande cambiamento, comporta la fine di qualche mestiere o di interi comparti economici. La rivoluzione digitale, forse più di qualsiasi altro cambiamento epocale, ha avuto effetti devastanti sull’economia tradizionale, anche se il risultato di tali sconvolgimenti non è ancora del tutto evidente. Finché a sparire sono stati piccoli mestieri come quelli del dattilografo o dello stenografo, oppure servizi ormai desueti come il telegramma, la reazione è stata blanda, ma quando il cambiamento introdotto dalla rivoluzione digitale ha iniziato a intaccare gli interessi delle grandi aziende allora la reazione è diventata molto più pesante, forse anche un po’ ottusa. La prima grande vittima della rivoluzione digitale è stata l’industria discografica. Le aziende discografiche hanno, fin dall’inizio, reagito furiosamente e ciecamente contro le nuove tecnologie digitali atte alla diffusione dei contenuti. I Presidenti di grandi colossi come Sony, Emi, Warner, invece di cogliere il cambiamento in atto e di sfruttarlo a loro favore, hanno deciso di dare battaglia, con ogni mezzo possibile, per porre freno alla diffusione digitale dei contenuti. Per raggiungere il loro improbabile obiettivo le Major hanno tentato varie strade: l’introduzione di leggi sul copyright sempre più severe, l’inserimento di sistemi anti copia nei media posti in distribuzione, l’avvio di azioni legali di massa contro gli utenti che scaricano musica via internet, la chiusura di servizi di P2P (il caso più famoso fu quello di Napster). I risultati, quale sia stata la strada intrapresa, sono stati totalmente disastrosi, tant’è che oggi, forse troppo tardi, alcune di queste multinazionali hanno deciso di fare marcia indietro, rivedendo le loro strategie commerciali.

Nel frattempo anche le grandi compagnie telefoniche cercano di reagire al danno economico causato dalla diffusione delle tecnologie VOIP, e allo stesso modo le televisioni tradizionali tentano di arrestare l’inesorabile avanzata dei nuovi media digitali; la battaglia in questo caso è sulla neutralità della rete, i grandi media stanno cercando, con leggi apposite, di prendere il controllo di internet per poterne veicolare il contenuto a loro piacimento, proprio come ora avviene con i media tradizionali: giornali, radio, televisioni.Naturalmente la guerra intrapresa, almeno per ora, non ha sortito gli effetti desiderati, e anzi ha probabilmente prodotto effetti deleteri sull’immagine dell’industria tradizionale, che agli occhi dei cybernauti ha assunto connotati decisamente negativi.
Manifestazione a favore della Net Neutrality

Anche nell’editoria sta avvenendo lo stesso. Per ora i grandi editori si sono lanciati con estrema timidezza nel mercato digitale. Gli ebook spesso costano troppo e sono protetti da DRM. La reazione contro la pirateria non è forse spropositata come quella delle case discografiche e cinematografiche, ma questo perché probabilmente il mercato è ancora troppo ristretto e asfittico per causare vere e proprie perdite agli editori. La loro strategia attuale è tardare il passaggio il più a lungo possibile. Sono stati fatti timidi passi, si veda l’accordo di Mondadori con Kobo, nonché la recente acquisizione di Anobii, che fa sperare in un cambio di marcia, tuttavia la strada sembra lunga e tortuosa.

Come sappiamo in questi giorni l’Italia ha varato una nuova legge a tutela del copyright, che scarica i costi del controllo e della repressione sui provider internet, di conseguenza sull’utente. L’ennesima legge che a mio parere si rivelerà inutile.

Il nuovo sistema economico, come già teorizzato dal giurista americano Lawrence Lessig, richiede, a mio parere, nuovi sistemi di gestione del copyright e di tutela dei contenuti, ne riparleremo sicuramente.
Convergenza al digitale
Exquisite-kfind.png 	Per approfondire, vedi Convergenza (multimedialità).

La rivoluzione digitale o l'era del computer ha come punto di partenza il computer che non è solo principalmente uno strumento per rappresentare in forma statica i dati, ma diventa uno strumento potentissimo per lavorare sull'informazione. La convergenza al digitale (trasformazione dell'informazione in formato digitale) è il fulcro della rivoluzione digitale con cui le informazioni di tipo diverso vengono scritte attraverso lo stesso linguaggio di base (il linguaggio dei bit) e gestite attraverso lo stesso strumento (il computer).

La convergenza al digitale (intesa come il progressivo trasferimento verso il formato digitale di tipologie diverse di informazione tradizionalmente collegate a media diversi) rende possibile una integrazione strettissima e totalmente inedita fra codici e linguaggi estremamente lontani tra loro. Questo processo non è da considerare come il frutto automatico di un mero progresso tecnologico; dal momento che esso coinvolge direttamente i modi di rappresentare, scambiare e organizzare l'informazione, la rivoluzione digitale non va intesa come una semplice riformulazione in un linguaggio nuovo di una realtà preesistente: ha forme nuove rese possibili dalla tecnologia, ma è frutto di scelte che trascendono la teoria del determinismo tecnologico.
Problemi

La problematica principale che deriva dalla rivoluzione digitale riguarda il diritto d'autore: con la diffusione di opere di ingegno su supporto digitale è divenuto necessario ripensare completamente l'approccio a tale diritto e alla proprietà intellettuale in quanto il sistema giuridico si fonda sulle difficoltà di natura tecnica che rendono difficile il fenomeno della copia illegale.

Attraverso la digitalizzazione dell'opera è possibile scorporarla dal suo supporto fisico e trasformarla in un flusso di dati che rende la trasmissione delle opere immediata, con minime difficoltà tecniche di riproduzione con costi molto bassi e senza nessun degrado qualitativo. La dematerializzazione dell'opera, inoltre, ha reso possibile l'eliminazione della figura dell'intermediario, così che l'artista possa rivolgersi direttamente al fruitore senza passare attraverso l'industria culturale.

Per questi motivi il file sharing (distribuzione illegale di materiale protetto da copyright attraverso reti peer-to-peer) e la copia illegale di opere creative sono diventati abitudini comuni e considerati legittimi, anche se giuridicamente illegali. Il dibattito relativo al diritto d'autore vede contrapporsi due posizioni divergenti: ai sostenitori della libera circolazione delle idee si oppone chi vuole una regolamentazione più rigida e severa.
Università

L'importanza di questo tema centrale nell'ottica storica e tecnico-scientifica odierna ha fatto sì che le Università cominciassero a trattare questa questione: è nato, infatti, nel febbraio 2012, al Politecnico di Torino un corso chiamato proprio 'Rivoluzione Digitale'[1] a cura del prof. Juan Carlos De Martin, che si occupa di queste tematiche.
Note

    ^ Al via il corso del Politecnico di Torino "Rivoluzione Digitale"

informatica Portale Informatica
	
ingegneria Portale Ingegneria
	
scuola Portale Scuola
Università Portale Università
	
Web Portale Web
Categoria:

    Storia dell'informatica

| [altre]
Juan Carlos De Martin
Da Wikipedia, l'enciclopedia libera.
Juan Carlos De Martin

Juan Carlos De Martin (Córdoba, 7 giugno 1966) è un editorialista, informatico e accademico italiano.

Juan Carlos De Martin è professore di ruolo[1] presso il Dipartimento di Automatica e Informatica del Politecnico di Torino, dove ha co-fondato e co-dirige[2] il Centro Nexa su Internet e Società. Dal 2011 è Faculty Fellow[3] presso il Berkman Center for Internet & Society della Harvard University e Senior Visiting Researcher[4] presso l'Internet and Society Laboratory della Keio University (Tokyo). È noto per la sua attività nell'ambito Internet e società, con particolare attenzione ai temi del diritto d'autore nell'epoca digitale e della neutralità della rete[5]. Interviene spesso sul quotidiano La Stampa in qualità di editorialista sui temi relativi alle tecnologie digitali e al loro impatto sulla società. Fa parte del consiglio scientifico[6] dell'Enciclopedia Treccani e dei coordinatori del consiglio scientifico di "Biennale Democrazia"[7]. Dal 2005 al 2012 è stato il 'Lead' di Creative Commons Italia[8]. È stato inoltre esperto del governo italiano nel Comitato "Scienza e Società" del VII Programma Quadro (2007-2013) della Commissione Europea[9] e, dall'aprile 2013, è 'National Point of Reference' per l'Open Access nei confronti della Commissione Europea[10].

Indice

    1 Biografia
    2 Opere[1]
    3 Rivoluzione Digitale
    4 Note

Biografia

Nato a Córdoba (Argentina) da genitori torinesi, rientra in Italia nel 1971[11]. Nel 1991 De Martin si laurea in Ingegneria Elettronica presso il Politecnico di Torino. Durante il dottorato di ricerca, dedicato allo studio di algoritmi di codifica del segnale vocale, lavora due anni (dal 1993 al 1995) come "visiting scholar" presso l'Università della California a Santa Barbara[12]. Dal 1996 al 1998 è ricercatore di ruolo presso il "Media Technologies Laboratory" della Texas Instruments a Dallas, Texas. Nel 1998 torna in Italia per lavorare, prima come ricercatore e poi come primo ricercatore, presso la sede di Torino del Consiglio Nazionale delle Ricerche. Sempre nel 1998 fonda, insieme al professor Angelo Raffaele Meo del Politecnico di Torino, il gruppo di ricerca "Internet Media Group"[13], dedicato allo studio di tecniche avanzate di elaborazione e trasmissione di informazioni multimediali. Nell'Estate del 1999 è "adjunct professor" presso la School of Engineering and Computer Science della University of Texas at Dallas dove insegna un corso sulla codifica del segnale vocale. Nel 2003 fonda[14], insieme a Marco Ricolfi (giurista presso l'Università di Torino), Creative Commons Italia, il gruppo di lavoro che produce la versione italiana delle licenze di diritto d'autore Creative Commons. Dal Gennaio 2005 è il "public lead" di Creative Commons in Italia, incarico che conserva fino al 16 dicembre 2012, quando passa il testimone al nuovo lead CC Italia, Federico Morando[15]. Nel maggio 2005 è il co-organizzatore dell'edizione italiana (la prima in Europa occidentale) dell'Internet Law Program del Berkman Center for Internet & Society dell'Harvard University[16]. Nell'ottobre 2005 lascia il Consiglio Nazionale delle Ricerche per diventare professore associato presso il Politecnico di Torino. Nel Novembre 2006 fonda, insieme a Marco Ricolfi, il Centro Nexa su Internet e Società[17], un centro di ricerca del Politecnico di Torino (Dipartimento di Automatica e Informatica) dedicato ai temi della società dell'informazione. Nel 2007 De Martin diventa coordinatore del progetto europeo "Communia", la rete tematica europea (50 membri da 25 nazioni) per lo studio del pubblico dominio digitale, progetto finanziato dall'Unione Europea nell'ambito del programma eContentPlus.[18]. Sempre nel 2007 De Martin viene nominato dal Rettore presidente del centro autonomo Sistema Bibliotecario del Politecnico di Torino, incarico che conserva fino alla chiusura del centro a fine 2011[19]. Torna ad occuparsi ufficialmente delle biblioteche del suo Ateneo nell'aprile 2013 quando viene nominato Delegato del Rettore per i servizi bibliotecari[20]. Dal 2008 partecipa agli Internet Governance Forum Italia[21], di cui co-organizza, come Centro Nexa, l'edizione 2012 che si svolge a Torino il 19-21 ottobre 2012[22].

Il Prof. De Martin partecipa a numerose conferenze e incontri a livello nazionale e internazionale, e interviene frequentemente sul quotidiano torinese La Stampa e su Il Sole 24 Ore (inserto "Nòva") in qualità di editorialista.

Tra le altre iniziative, nel gennaio 2011 il Prof. De Martin è uno dei promotori di "Agenda Digitale"[23], volta a stimolare i politici italiani in merito alla necessità di dare al paese un'agenda digitale, e il fondatore e curatore di Piazza Statuto[24], sito di discussione in merito al ruolo e ai principali problemi dell'Università. Per quanto concerne la didattica al Politecnico di Torino, dopo aver a lungo tenuto corsi di programmazione e di multimedia, nel Marzo 2012 inaugura un corso al primo anno di Ingegneria dal titolo Rivoluzione digitale[25]. Nell'Aprile 2013 viene nominato dal Ministro dell'Istruzione, Università e Ricerca (MIUR) 'National Point of Reference' per l'Open Access nonché a capo di un gruppo di lavoro ministeriale sullo stesso tema[10]. Da Aprile 2013 rappresenta il MIUR nel Comitato di Indirizzo della Biblioteca europea di informazione e cultura (BEIC)[26]. Nel Settembre 2013 entra a far parte del consiglio scientifico della Fondazione Vodafone Italia[27]. Dal 22 luglio 2014 è membro della Commissione "Internet Bill of Rights" istituita dalla Presidenza della Camera dei Deputati [28]. Il 20 febbraio 2015 è stato nominato membro del Comitato Tecnico-Scientifico del CSI-Piemonte[29].
Opere[1]

Juan Carlos De Martin, membro dell' Institute of Electrical and Electronic Engineers (IEEE), è autore o coautore di oltre cento pubblicazioni scientifiche "peer-reviewed", di alcuni brevetti internazionali, nonché di prefazioni di libri e di numerosi interventi su quotidiani e riviste[30][31]. Nel 2012 ha curato, insieme a Melanie Dulong de Rosnay, il libro "The Digital Public Domain: Foundations for an Open Culture", OpenBookPublishers (Cambridge, UK); oltre che su carta, il volume è liberamente disponibile online in formato PDF con una licenza Creative Commons[32]. La sua attività di ricerca riguarda principalmente la codifica della voce, l'elaborazione e trasmissione di informazioni multimediali e i temi Internet & Società. Due articoli di cui De Martin era coautore hanno ricevuto un "best paper award" IEEE (un articolo sul riconoscimento del parlato nel 2005[33] e un articolo sulla neutralità della rete nel 2011[34]).
Rivoluzione Digitale

Rivoluzione Digitatale è un corso universitario del Politecnico di Torino ideato e realizzato da Juan Carlos De Martin[35]. Il corso - offerto per la prima volta nell'Anno Accademico 2011-2012 - tratta degli effetti delle tecnologie digitali sulla nostra società e si potrebbe caratterizzare come un corso di cultura e competenze digitali, dal momento che oltre a offrire contenuti teorici il corso prevede anche l'acquisizione di specifiche competenze orientate a consetire una presenza online consapevole.
Note

    ^ a b Pagina di J.C. De Martin nella rubrica ufficiale del Politecnico di Torino
    ^ La pagina dei direttori del Centro Nexa
    ^ Pagina personale di J.C. De Martin presso sito Berkman Center di Harvard
    ^ Pagina dell'Internet and Society Laboratory della Keio University (Giappone)
    ^ Sito del progetto "Network Neutrality Bot" (un progetto di ricerca del Centro Nexa su Internet & Società)
    ^ Consiglio Scientifico dell'Istituto Treccani
    ^ La pagina "Chi siamo" di Biennale Democrazia
    ^ Chi siamo | CreativeCommons.it
    ^ Elenco dei Rappresentanti nazionali per i Comitati del VII Programma Quadro (2007-2013) (sito del Ministero Istruzione, Università e Ricerca)
    ^ a b Annuncio della nomina e della costituzione del gruppo di lavoro sull'open access
    ^ Juan Carlos De Martin, About Me, Blog di Juan Carlos De Martin. URL consultato il 26 luglio 2014.
    ^ UCSB Signal Compression Lab: Past Researchers
    ^ Sito dell'Internet Media Group del Politecnico di Torino
    ^ Comunicato CreativeCommons.org del 18/11/2003: "Italy Builds Out the Creative Commons"
    ^ Comunicato relativo alla nomina di Federico Morando nuovo lead CC Italia
    ^ Comunicato stampa del Consiglio Nazionale delle Ricerche a proposito di iLaw Torino 2005
    ^ Sito ufficiale del Centro Nexa su Internet & Società del Politecnico di Torino (DAUIN)
    ^ Il sito ufficiale del progetto europeo COMMUNIA
    ^ Pagina "Descrizione" del Sistema Bibliotecario del Politecnico di Torino
    ^ Annuncio della nomina a Delegato del Rettore
    ^ Sito ufficiale Internet Governance Italia
    ^ Sito ufficiale Internet Governance Forum 2012
    ^ Agenda Digitale
    ^ Piazza Statuto | Per discutere del futuro dell'Università
    ^ La scheda ufficiale del corso "Rivoluzione Digitale" sul portale della didattica del Politecnico di Torino
    ^ http://www.beic.it/it/articoli/chi-siamo.
    ^ Articolo del Corriere delle Comunicazioni su costituzione nuovo Consiglio Scientifico della Fondazione Vodafone Italia.
    ^ Camera dei Deputati, Boldrini: al via Commissione per "Internet Bill of rights". Prima riunione il 28 luglio a Montecitorio. L'elenco dei componenti, Camera dei Deputati, 22 luglio 2014. URL consultato il 26 luglio 2014.
    ^ CSI Piemonte, "Assemblea CSI-Piemonte: nomine complete per CDA, CTS e Collegio dei Sindaci" (comunicato stampa). URL consultato il 23 febbraio 2015.
    ^ Pubblicazioni dell'autore: Juan Carlos De Martin - PORTO - Publications Open Repository TOrino
    ^ Rassegna stampa del Centro Nexa su Internet & Società
    ^ La scheda del libro "The Digital Public Domain" presso l'editore
    ^ "Low-Complexity Automatic Speaker Recognition in the Compressed GSM-AMR Domain", IEEE ICME 2005, pp. 662-665.
    ^ "The network neutrality bot architecture: A preliminary approach for self-monitoring of Internet access QoS", IEEE ISCC 2011, pp. pp. 1131-1136
    ^ Sito ufficiale del corso "Rivoluzione Digitale" del Politecnico di Torino.. URL consultato il 23 febbraio 2015.

biografie Portale Biografie
	
informatica Portale Informatica
	
Web Portale Web
Categorie:

    Giornalisti italiani del XXI secolo
    Informatici italiani
    Accademici italiani
    Nati nel 1966
    Nati il 7 giugno
    Nati a Córdoba (Argentina)
    Politecnico di Torino

| [altre]
Menu di navigazione

    Jkrieger
    0
    discussioni
    preferenze
    beta
    osservati speciali
    contributi
    esci

    Voce
    Discussione

    Leggi
    Modifica
    Modifica wikitesto
    Cronologia
    Segui

    Pagina principale
    Ultime modifiche
    Una voce a caso
    Vetrina
    Aiuto

Comunità

    Portale Comunità
    Bar
    Il Wikipediano
    Fai una donazione
    Contatti

Strumenti

    Puntano qui
    Modifiche correlate
    Carica su Commons
    Pagine speciali
    Link permanente
    Informazioni sulla pagina
    Elemento Wikidata
    Cita questa voce

Stampa/esporta

    Crea un libro
    Scarica come PDF
    Versione stampabile

In altre lingue

    English

Modifica link

    Questa pagina è stata modificata per l'ultima volta il 1 mar 2015 alle 06:37.
    Il testo è disponibile secondo la licenza Creative Commons Attribuzione-Condividi allo stesso modo; possono applicarsi co
	Neutralità della rete
Da Wikipedia, l'enciclopedia libera.
"Neutralità della Rete" si riferisce a una rete che non discrimina in base al contenuto

La neutralità della rete (nota anche con i termini inglesi network neutrality, net neutrality, internet neutrality o NN), è un principio giuridico, riferito alle reti residenziali a banda larga che forniscono accesso a Internet, servizi telefonici e trasmissioni televisive.

La definizione esatta varia, ma viene ritenuta "neutrale", dalla maggior parte dei sostenitori di questo principio, una rete a banda larga che sia priva di restrizioni arbitrarie sui dispositivi connessi e sul modo in cui essi operano, cioè dal punto di vista della fruizione dei vari servizi e contenuti di rete da parte dell'utente finale.

Un'altra definizione più radicale, anche se riprende per alcuni versi quella precedente, coinvolge il ruolo dei pacchetti IP attraverso la rete: una rete neutrale è in grado, rispetto ai singoli pacchetti di cui si compone l'informazione, di non dare priorità differenziate tra i diversi pacchetti, mentre una rete "non neutrale", da questa prospettiva, ad esempio farebbe distinzioni tra livelli di servizio (e priorità) tra i diversi pacchetti di informazione. In quest'ottica si svolge il nocciolo dibattito, che coinvolge le specifiche di alcuni protocolli di informazioni di rete (ad esempio, la contrapposizione tra ATM e IP, che ha visto storicamente tendenze opposte tra i provider di internet e le aziende di Telecomunicazioni, e il dibattiuto dell'ultimo decennio sul protocollo IPv6). Non è tuttavia questa definizione offerta da Tim Berners Lee (vedi sotto). Comunque, un altro aspetto del dibattito coinvolge il ruolo dei provider di comunicazione.

Indice

    1 Descrizione
    2 Definizioni di Network Neutrality
        2.1 Tim Wu
        2.2 Sir Tim Berners-Lee
        2.3 Susan Crawford
        2.4 Definizione di Google
        2.5 Bob Kahn
    3 Applicazioni della net neutrality
        3.1 Cronistoria
        3.2 Tendenza tecnologiche
        3.3 Normativa comunitaria
        3.4 Normativa italiana
    4 Argomenti a favore della neutralità della rete
    5 Argomenti contro la neutralità della rete
    6 Note
    7 Voci correlate
    8 Altri progetti
    9 Collegamenti esterni

Descrizione

Si può argomentare che praticamente nessuna rete è completamente neutrale, per cui la neutralità rappresenta una condizione teorica verso la quale, secondo i sostenitori della sua opportunità, gli operatori e le reti possono idealmente tendere[1][2][3]

Il termine è stato coniato nell'ambito delle leggi europee sulle telecomunicazioni, più o meno nel 2003[senza fonte], ed è stato poi importato negli Stati Uniti, quando la Federal Communications Commission (FCC) ha iniziato a considerare la ri-classificazione delle DSL residenziali come Information Service, servizi informativi, così come era per le connessioni a Internet basate su cavo. I sostenitori della net neutrality non si opponevano ad una regolamentazione omogenea ma ritenevano che entrambi questi servizi dovessero essere trattati come Telecommunications Service cioè come servizi di telecomunicazioni, così come il telefono e gli altri servizi tipicamente gestiti da società telefoniche.

Per poter competere con il servizio "Triple play" (cioè: internet, televisione, telefono) delle compagnie che gestiscono le connessioni via cavo, le società di telecomunicazioni hanno proposto la separazione del traffico televisivo e telefonico da quello internet.

Poiché questa pratica è comune sulle reti via cavo, i critici della net neutrality sostengono che proibirla sulle reti DSL è arbitrario e ingiusto. Di conseguenza, la "net neutrality" è stata accusata di essere "una soluzione in cerca di un problema" e di eliminare gli incentivi all'aggiornamento delle reti ed al lancio di servizi internet di nuova generazione.[4] Bob Kahn, primario inventore di internet, sostiene che la net neutrality è uno slogan dogmatico che bloccherebbe la sperimentazione e i miglioramenti nel cuore di Internet[5]. Il punto di vista di Kahn è condiviso dalla maggior parte degli ingegneri di rete senior, con l'eccezione rilevante di Vint Cerf, attualmente dirigente di Google[6].

Ad ogni modo, gli attivisti temono che le compagnie di telecomunicazione possano usare questo potere per discriminare tra i vari tipi di traffico, introducendo balzelli e pedaggi per i produttori di contenuti, in particolare se concorrenti. La loro preoccupazione è che il mancato pagamento possa portare ad un servizio scadente o del tutto assente che renda impossibile accedere ad alcuni siti web o ad alcuni servizi o l'uso di alcune applicazioni. Almeno una delle più importanti società di telecomunicazioni americane ha supportato questa idea.[7]

Coloro che propongono la neutralità sostengono che le telecom cercano di imporre il modello di servizio "a livelli" più per il proposito di guadagnare di più dal loro controllo sui cavi che dai contenuti.[8] Altri hanno espresso la loro idea che la net neutrality sia particolarmente importante come mezzo per mantenere le proprie libertà, in quanto una rete non neutrale potrebbe decidere di rendere inaccessibili informazioni o servizi giudicati inadeguati.[9] Bob Kahn dice di temere che internet possa frammentarsi e vorrebbe vedere meccanismi a livello di policy che prevengano i gestori di reti dall'escludere gli utenti da certi servizi.[5].

Vi è, infine, una terza posizione, espressa da Jeffrey Birnbaum, opinionista del Washington Post, secondo cui il dibattito sull'argomento è oggetto di una martellante sovraesposizione mediatica, mentre le tesi e le ragioni avanzate da entrambi sono da considerarsi "vaghe e fuorvianti"[10].

Se la neutralità della rete venisse a mancare, ci si potrebbe trovare a scegliere un provider di accesso a internet sulla base dei contenuti (siti web, servizi VoIP, ecc.) che si possono utilizzare con quel provider: i provider potrebbero fornire il servizio di connessione a internet favorendo alcuni contenuti del web rispetto ad altri. Sarebbe un'architettura di rete basata sui "favoritismi", progettata affinché taluni servizi possano avere vantaggi rispetto ad altri, che permetterebbe la creazione di un nuovo mercato tra fornitori di contenuti per il web e Internet Service Provider.

La neutralità della rete è recentemente minacciata dai legislatori statunitensi che, spinti dalle richieste di grandi provider, stanno valutando l'introduzione di quella che viene chiamata Internet a 2 velocità, ovvero una riforma alla legislazione sulle telecomunicazioni; tale riforma, se pure si realizzasse solo negli Stati Uniti d'America, avrebbe ripercussioni che interesserebbero tutto il globo, data la natura internazionale di Internet.

Schierati a favore della riforma di abbattimento del criterio di neutralità spiccano AT&T, gigante mondiale delle telecomunicazioni, e il partito degli ISP formato da Verizon, BellSouth e Comcast.

Si oppongono invece con forza, oltre ai progettisti di Internet tra cui spiccano Tim Berners-Lee e Vint Cerf, aziende come Google, Microsoft, eBay e Amazon.com.

Secondo Markus Hofmann, direttore dei Bell Labs, la crescita esponenziale del traffico internet potrebbe spingere comunque a una revisione dell'architettura della rete prima che questa raggiunga i suoi limiti: si renderà necessaria una maggior "consapevolezza" della rete rispetto ai dati in transito (con mezzi come il deep packet inspection) che gli permetta di riconoscere livelli di priorità diversi e di privilegiare, migliorando la propria efficienza, il traffico a priorità più elevata, in modo analogo a quanto accade con le regole di priorità assegnate dal codice della strada ai diversi autoveicoli che circolano sulla rete stradale[11].

Il 14 gennaio 2014 la Corte d'appello di Washington, in una causa intentata da Verizon, ha stabilito che le regole della Federal Communications Commission non sono valide[12]. Questa sentenza ha reso necessaria una rivalutazione della FCC sul traffico della rete. In aprile del 2014 alcune indiscrezioni stampa hanno parlato di una riforma della net neutrality[13], scatenando diverse polemiche: la riforma verrebbe contestata come una marcia indietro dell'Open Internet Order, in favore di una commercializzazione della rete[14][15]. Tom Wheeler, presidente della FCC, ha pubblicato una nota che chiarifica la posizione della FCC sulla questione[16].
Definizioni di Network Neutrality

Sono in uso definizioni diverse ma correlate di "neutralità della Rete":
Tim Wu

(accademico che ha reso popolare il termine)

"La network neutrality è definita nel modo migliore come un principio di progettazione. L'idea è che una rete informativa pubblica massimamente utile aspiri a trattare tutti i contenuti, siti, e piattaforme allo stesso modo. Ciò permette alla rete di trasportare ogni forma di informazione e di supportare ogni tipo di applicazione. Il principio suggerisce che le reti informative abbiano maggior valore quando è minore la loro specializzazione – quando sono una piattaforma per usi diversi, presenti e futuri."[17]
Sir Tim Berners-Lee

La "neutralità della Rete" è stata descritta da Tim Berners Lee (inventore del World Wide Web e direttore del World Wide Web Consortium)con queste parole pubblicate sul suo blog[18]:

    Vent'anni fa, gli inventori di Internet progettarono un'architettura semplice e generale. Qualunque computer poteva mandare pacchetti di dati a qualunque altro computer. La rete non guardava all'interno dei pacchetti. È stata la purezza di quel progetto, e la rigorosa indipendenza dai legislatori, che ha permesso ad Internet di crescere e essere utile. Quel progetto ha permesso all'hardware e alle tecnologie di trasmissione a supporto di Internet di evolvere fino a renderlo migliaia di volte più veloce, nel contempo permettendo l'uso delle stesse applicazioni di allora. Ha permesso alle applicazioni internet di venire introdotte e di evolvere indipendentemente.

    Quando ho progettato il Web non ho avuto bisogno di chiedere il permesso a nessuno. Le nuove applicazioni arrivavano sul mercato già esistente di Internet senza modificarlo. Allora provai a rendere la tecnologia del web una piattaforma al contempo universale e neutrale, e ancora oggi moltissime persone lavorano duramente con questo scopo. Il web non deve assolutamente discriminare sulla base di hardware particolare, software, rete sottostante, lingua, cultura, handicap o tipologia di dati.

    Chiunque può scrivere un'applicazione per il Web, senza chiedere a me, o a Vint Cerf, o al proprio ISP, o alla compagnia telefonica, o al produttore del sistema operativo, o al governo, o al fornitore dell'hardware.

    La neutralità della rete è questo:

        Se io pago per connettermi alla rete con una certa qualità di servizio, e tu paghi per connetterti con la stessa (o una migliore) qualità di servizio, allora possiamo iniziare una comunicazione con quel livello di qualità.

    Questo è tutto. I fornitori di accesso ad internet (ISP) hanno il compito di interagire tra loro affinché questo avvenga.

    La neutralità della rete NON è chiedere l'accesso ad internet gratuito.

    La neutralità della rete NON è affermare che qualcuno non dovrebbe dover pagare di più per una maggiore qualità di servizio. È sempre stato così, e sempre lo sarà.

La posizione di Sir Tim Berners-Lee è che differenti livelli di servizio sono sempre stati possibili e lo saranno sempre.[19].
Susan Crawford

(membro del consiglio direttivo dell'ICANN)

Lo strato di trasporto di Internet non dovrebbe essere modellato in accordo con applicazioni particolari ma dovrebbe fornire solo il servizio di trasporto basilare dei pacchetti IP, nella modalità cosiddetta "first come, first served", sul modello della tecnologia originale di Internet, creata nei primi anni '70. La discriminazione nella consegna dei pacchetti sulla base del tipo di traffico (tra cui le pratiche che vanno sotto il nome di "quality of service"), rappresenta invece una forma di non neutralità.
Definizione di Google

"La network neutrality è il principio per cui gli utenti di internet dovrebbero avere il controllo su cosa possono vedere e quali applicazioni vogliono usare su internet."[3]
Bob Kahn

Bob Kahn, inventore del protocollo TCP e tra i primi ideatori di Internet, ha detto che la net neutrality è uno slogan dogmatico che significa: "niente di interessante può accadere dentro la rete"[20].
Applicazioni della net neutrality
Cronistoria

    Il termine "net neutrality" è stato coniato solo recentemente, ma il concetto esisteva anche

all'epoca del telegrafo. Nel 1860, una legge federale degli Stati Uniti a proposito di una linea telegrafica da costa a costa affermava
« ...i messaggi ricevuti da ogni individuo, compagnia, o corporazione, o da ogni linea telegrafia che si connetta a questa a uno dei due capi, deve essere trasmesso in modo imparziale nell'ordine di ricezione, tranne per i messaggi del governo che debbono avere priorità. »
(An act to facilitate communication between the Atlantic and Pacific states by electric telegraph., June 16, 1860)

    l'automatic telephone exchange fu creato da Almon Brown Strowger nel 1888 come un modo per scavalcare gli operatori non imparziali che deviavano i clienti ignari verso i suoi concorrenti.

Questa automazione creò un ambiente "neutrale" maggiormente libero da abusi verso gli utenti telefonici. .[21]

    Le radici iniziali di Internet furono create al DARPA con il supporto di ufficiali del governo come una rete di ricerca finanziata dagli Stati Uniti (dunque finanziata con soldi pubblici) e governata da una Acceptable Use Policy (AUP) che proibiva attività commerciali. Nei primi '90, essa fu privatizzata e la AUP venne cambiata per ammettere utenti commerciali.
    Il principio end-to-end di Internet, coniato già nel 1983, sostiene che l'intelligenza della rete non esclude la necessità di intelligenza nei nodi terminali (end systems)

il che permette alla rete di essere "stupida" (dumb) e funzionale per molti scopi diversi.

    Il progetto Internet2 concluse, nel 2001, che protocolli QoS non erano probabilmente implementabili sulla rete Abilene con l'equipaggiamento disponibile in quel momento.
    Nel 2003 Tim Wu pubblicò e popolarizzò una proposta per una regola della net neutrality, nel suo documento "Network Neutrality, Broadband Discrimination."[22] Il documento considerava la network neutrality in termini di neutralità tra applicazioni, così come neutralità tra dati e traffico sensibile alla QOS, e proponeva una legislazione per gestire questi potenziali problemi.
    All'inizio del 2005, nel caso Madison River, la FCC per la prima volta mostrò la volontà di applicare il principio di network neutrality aprendo un'investigazione sulla Madison River Communications, un gestore di linee telefoniche locale che bloccava i servizi Voice over IP.
    Il 5 agosto 2005, la FCC adottava una politica esplicita di aderenza a quattro principi di network neutrality.
    Nel novembre 2005 Edward Whitacre, Jr., all'epoca CEO della SBC dichiarò che 'dovranno esserci dei meccanismi per far pagare a questi [internet upstarts] la porzione di cavo che usano', anche se sia gli utenti che Google stavano già pagando per il loro uso di internet, e anche che 'Internet non può essere "free" in quel senso (NdR: free in inglese significa sia libero che gratis), perché noi e le compagnie dei cavi abbiamo fatto un investimento';[7] sollevando un dibattito furioso. Il portavoce della SBC Michael Balmoris dichiarò che Whitacre era stato frainteso e che i suoi commenti si riferivano solamente ai nuovi servizi stratificati.[23]
    2006- più di 1,000,000 di firme furono consegnate al Congress in favore della network neutrality
    Il documento intitolato "Internet Freedom and Nondiscrimination Act of 2006" rende la discriminazione tra diversi tipi di traffico web da parte dei fornitori di banda larga una violazione del Clayton Antitrust Act, così come il rifiuto di connettersi ad altri fornitori, e il blocco/danneggiamento nella trasmissione di specifici contenuti (se legali); proibisce inoltre l'uso di admission control per determinare la priorità del traffico di rete. Approvato dal comitato della House Judiciary il 25 maggio 2006.
    Una proposta di legge chiamata "Communications Opportunity, Promotion and Enhancement Act of 2006" viene introdotta nella House of Representatives statunitense, facendo riferimento ai principi enunciati dalla FCC ed autorizzando multe fino a $750.000 per le infrazioni. Essa viene approvata (321-101) l'otto giugno 2006.
    Il "Center for American Progress" tiene un dibattito di 90 minuti il lunedì 17 luglio 2006 a Washington.
    Bob Kahn dichiara la sua opposizione alla Net Neutrality in un discorso al Computer History Museum nel gennaio 2007[24]

Tendenza tecnologiche

Alcune tendenze contemporanee nell'uso e nella fornitura di servizi internet, ed attualmente oggetto di dibattito, sono:

Utenti

    I requisiti del Voice over IP e dei giochi online per banda passante a bassa latenza.
    L'incremento nell'uso di applicazioni che consumano molta banda, come i giochi online, o il download di musica e video.
    L'incremento nell'uso delle reti domestiche senza fili, che permette a vicini di casa di condividere l'accesso ad internet, dunque (in alcuni casi) riducendo gli introiti per i fornitori di servizio. Nelle aree urbane questo fattore può essere molto importante, con un grosso numero di persone che condividono una stessa connessione anche se con prestazioni ridotte o scadenti.

Fornitori di servizio

    L'incremento nell'uso del traffic shaping da parte di molti o della maggior parte dei fornitori di banda larga per controllare il P2P ed altri servizi.
    Miglioramenti nella tecnologia di rete, che rendano la fornitura di banda larga, nel complesso, più economica.
    Video e comunicazioni audio su internet con grosse richieste in termini di banda (incluso il Voice Over IP technology) il che minaccia i ricavi delle Telco sulle linee di terra.
    Fornire tecnologie per il filtraggio dei contenuti per bloccare lo spam ed altri attacchi alla rete.[1]

Governi

    La tendenza dei governi a finanziare la costruzione di reti ad alta velocità in paesi come la Corea del Sud o la Francia, e per le città costruire le proprie reti senza fili, e la loro diffusione graduale in molte aree degli Stati Uniti e dell'Europa.

Normativa comunitaria

Il quadro normativo in materia di neutralità della rete non è ancora ben definito, è in fase di discussione al Parlamento Europeo il cosiddetto "Telecoms Package", un gruppo di cinque direttive europee volte a disciplinare il sistema delle comunicazioni elettroniche.

La versione originale delle direttive è del 2002:

    Access Directive 2002/19/EC
    Authorisation Directive 2002/20/EC
    Framework Directive 2002/21/EC
    Universal Service Directive 2002/22/EC
    ePrivacy Directive 2002/58/EC

Inoltre il pacchetto comprende le seguenti proposte di direttive:

    COD/2007/0247 (emenda la 2002/19/EC, la 2002/20/EC e la 2002/21/EC)
    COD/2007/0248 (emenda la 2002/22/EC e la 2002/58/EC)

Alcuni emendamenti proposti permetterebbero la violazione della Net Neutrality, in particolare l'articolo 22 comma 3 della Direttiva Servizio Universale. Quest'articolo riguarda la Quality of Service (QoS):

    prevede che informazioni chiare, comprensibili e aggiornate sulla qualità dei servizi offerti vengano messe a disposizione degli utenti finali (comma 1)
    prevede l'obbligo per le normative nazionali di stabilire i parametri, i criteri di misurazione e le forme di pubblicazione delle informazioni sulla QoS (comma 2)
    prevede che autorità di regolamentazione nazionali fissino dei requisiti minimi di qualità, in modo da prevenire la congestione ed il rallentamento delle reti con conseguente degradazione del servizio (comma 3)

Questo potrebbe consentire agli operatori (Internet Service Provider, o ISP) di dare priorità ad alcuni servizi o applicazioni ritenuti più importanti.

Molto critica su questo punto è la posizione dei firmatari della "Lettera aperta al Parlamento Europeo", sottoscritta da diversi istituti, gruppi ed associazioni europei.[2] Riguardo agli emendamenti proposti per l'articolo 22 comma 3, Direttiva Servizi Universali scrivono:

    permetterà il filtraggio di contenuti, applicazioni e servizi
    sono stati indeboliti i controlli regolatori sulle attività dei fornitori di servizio, che proteggerebbero contro pratiche inique, restrittive o discriminatorie

Normativa italiana

La normativa italiana non prende una posizione decisa in merito alla neutralità. Tuttavia gli utenti hanno diritto alla trasparenza, cioè a sapere se il proprio operatore mette in atto qualche tipo di restrizione al traffico internet. Questo è confermato dalla multa inflitta all'operatore "Tele 2" dall'Antitrust.[3] La società è stata sanzionata per pratiche commerciali scorrette poiché non aveva comunicato adeguatamente ai consumatori l'esistenza di filtri per i protocolli p2p.

Il centro di ricerca del Politecnico di Torino Centro Nexa su Internet e Società ha pubblicato un'analisi comparativa dei contratti business-to-consumer dei principali Internet Service Providers italiani.[25][26] Nell'analisi si evidenzia che, dal punto di vista giuridico, l'applicazione da parte degli ISP di pratiche di QoS può sollevare alcune problematiche:

    I contratti sono in generale poco chiari al riguardo, questo può trarre in inganno i consumatori generando pratiche commerciali scorrette (come nel caso "Tele 2"). Solo 4 operatori di rete fissa dei 10 analizzati e 1 operatore di rete mobile su 4 forniscono un qualche genere di informazione sulle politiche di Qos.
    Per poter assegnare delle priorità a seconda del tipo di traffico, gli operatori devono in qualche modo analizzare i dati trasmessi dagli utenti. Questo potrebbe violare la privacy degli abbonati protetta dall'articolo 122 del codice della privacy.
    La discriminazione dei dati, in particolare tramite pratiche come la deep packet inspection, potrebbe mettere in discussione l'esenzione di responsabilità del provider prevista dall'art.14 D.Lgs.70/2003, che non si applica nel caso in cui l'operatore selezioni o modifichi le informazioni trasmesse.

Argomenti a favore della neutralità della rete

I sostenitori della neutralità della rete comprendono i difensori dei consumatori, organizzazioni per i diritti umani, come l'articolo 19 ,[27] società online e alcune aziende tecnologiche.[28] Molte grandi aziende di applicazioni internet sono sostenitori della neutralità. Yahoo!, Vonage ,[29] eBay, Amazon ,[30] IAC/InterActiveCorp.Microsoft, insieme a molte altre aziende, hanno anche preso posizione a favore di una regolamentazione della neutralità. Cogent Communications , un internet service provider a livello internazionale , ha fatto un annuncio a favore di un certa politica sulla neutralità della rete .[31] Nel 2008, Google ha pubblicato una dichiarazione contro i fornitori di banda larga che abusano del loro potere di mercato per influenzare l'accesso alle applicazioni concorrenti o a contenuti. Loro hanno inoltre equiparato la situazione a quella del mercato della telefonia, dove le compagnie telefoniche non sono autorizzati a controllare chi sono i loro clienti di telefonia o cosa questi consumatori sono autorizzati a dire. [ 4 ] Tuttavia, il supporto di Google sulla neutralità della rete è stata recentemente messa in discussione.[32]

Gli individui che sostengono la neutralità della rete includono Tim Berners-Lee, Vinton Cerf,[33] Lawrence Lessig, Robert W. McChesney, Steve Wozniak, Susan P. Crawford, Ben Scott, David Reed,[34] e il presidente degli Stati Uniti Barack Obama.[35][36] Tuttavia, il presidente Obama è stato accusato di aver abbandonato le sue promesse di neutralità.[37]

L'utore Andy Kessler ha sostenuto in The Weekly Standard che, sebbene la neutralità della rete è auspicabile, la minaccia dell'Espropriazione per pubblica utilità contro le società di telecomunicazioni, invece di una nuova legislazione, è l'approccio migliore.[38]

Envision Seattle and the Community Environmental Legal Defense Fund offrono un modello di decreto legge per le comunità e le città per far rispettare un Internet libero e aperto.

I sostenitori della neutralità della rete hanno proposto diversi metodi per implementare una rete internet neutrale:

    Un altro approccio offerto da Tim Berners-Lee permette una discriminazione tra i diversi livelli, applicando al contempo rigorosa neutralità dei dati inviati a ciascun livello: "Se io pago per connettermi alla rete con una determinata qualità del servizio, e tu paghi per connetterti alla rete con la stessa o una maggiore qualità del servizio, allora tu ed io possiamo comunicare attraverso la rete, con quella qualità e quantità di servizi.[39] Ognuno paga per connettersi alla Rete, ma nessuno può pagare per l'accesso esclusivo a me ".[40]
    Legislatori statunitensi hanno introdotto tasse che non permetterebbero una discriminazione sulla qualità di servizio, per alcuni servizi fintanto che non si paghi una tassa particolare per un servizio di qualità migliore.

Argomenti contro la neutralità della rete

Tra coloro che si schierano contro la neutralità della rete ci sono il Cato Institute, il Competitive Enterprise Institute, il Goldwater Institute, l'Americans for Tax Reform, e l'Ayn Rand Institute. Si oppongono inoltre compagnie hardware e membri delle industrie delle telecomunicazioni, tra cui alcune principali compagnie Statunitensi come Comcast e AT&T.[41]

Una parte di questi oppositori ha creato un sito web chiamato Hands Off The Internet[42] (che non esiste più) per promuovere le loro argomentazioni contro la neutralità della rete. Finanziariamente,il supporto principale al sito è stato dato da AT&T, e tra i membri spiccano diverse aziende tecnologiche e il gruppo di tutela del mercato unico Citizens Against Government Waste.[43][44][45][46]

Alle regole della neutralità della rete si sono opposti alcuni ingegneri di Internet, come il professor David Farber[47] e l'inventore del TCP e direttore della Qualcomm[48] Bob Kahn.[5] Robert Pepper ha detto: "Coloro che sono a favore della neutralità della rete credono che siano necessarie più regole. Secondo il loro punto di vista, senza una grande regolamentazione, i provider potrebbero dividere la larghezza di banda, creando un mondo biforcato in cui i ricchi godono di un accesso a internet di prima classe, mentre a tutti gli altri è concessa solo una connessione lenta e contenuti di serie b. Questo scenario, tuttavia, è falso. Come non esiste oggi un mondo tutto o niente, non esisterà nemmeno in futuro. Senza un'addizionale regolamentazione, facilmente i provider continueranno a fare quello che stanno facendo. Continueranno a offire diversi piani d'abbonamento a diversi prezzi per soddisfare ogni tipo di consumatore".[49].
Note

    ^ Sir Tim Berners Lee Blog entry on Network Neutrality real mp4
    ^ Tim Wu's page on Network Neutrality
    ^ a b Net Neutrality
    ^ "The Web's Worst New Idea", The Wall Street Journal, 18 maggio 2006
    ^ a b c "An Evening With Robert Kahn," video dal Computer History Museum, 9 Gen 2007
    ^ "Father of Internet warns against Net Neutrality," The Register 18 gennaio, 2007
    ^ a b Business week-Online "At SBC, It's All About "Scale and Scope"
    ^ Four Eyed Monsters :: Humanity Lobotomy - Net Neutrality Open Source Documentary
    ^ "No Tolls On The Internet"
    ^ Jeffrey Birnbaum, No Neutral Ground In This Battle, Washington Post. URL consultato il 15 dicembre 2006.
    ^ Markus Hofmann , Edge of the Internet. Interview by Larry Greenemeier, Scientific American, n. 308, giugno 2013, pp. 82-84
    ^ Emanuele Menietti, La sentenza contro la net neutrality, Il Post, 15 gennaio 2014. URL consultato il 29 aprile 2014.
    ^ Timothy Lee, What's the FCC's next move after its loss in court?, 28 aprile 2014. URL consultato il 29 aprile 2014.
    ^ Everything you should know about the FCC’s new net neutrality proposal, Washington Post, 24 aprile 2014. URL consultato il 29 aprile 2014.
    ^ Che cos'è la "net neutrality", Il Post, 28 aprile 2014. URL consultato il 29 aprile 2014.
    ^ Setting the Record Straight on the FCC’s Open Internet Rules, Blog ufficiale della FCC, 24 aprile 2014. URL consultato il 29 aprile 2014.
    ^ la pagina di Tim Wu sulla Network Neutrality
    ^ timbl's blog | Decentralized Information Group (DIG) Breadcrumbs
    ^ Post sul blog di Sir Tim Berners Lee Blog sulla Network Neutrality real mp4
    ^ "Father of Internet warns against Net Neutrality," The Register 18 January, 2007
    ^ Net Neutrality: The Technical Side of the Debate: A White Paper
    ^ NETWORK NEUTRALITY, BROADBAND DISCRIMINATION di Tim Wu
    ^ Washington Post- SBC Head Ignites Access Debate
    ^ "An Evening With Robert Kahn," video from Computer History Museum, 1 Jan 2007
    ^ Analisi contratti ISP dicembre 2008
    ^ Accesso ad Internet e contratti di connettività di quattordici fornitori italiani
    ^ "Four tenors: Call for Internet Speech Rights" Articolo 19. Riportato il 31 agosto 2012
    ^ Meza, Philip E. (20 March 2007).Attractions? Stanford University Press. p. 158.ISBN 9780804756600.
    ^ Plunkett, Jack W. (2008)Telecommunications Industry Almanac 2009
    ^ "Defeat for net neutrality backers" BBC News. 9 June 2006. Retrieved 26 December 2008.
    ^ Cogent Communications
    ^ Sordid History of Net Neutrality Hypocrisy
    ^ Vint Cerf(7 February 2006). (EN) "The Testimony of Mr. Vinton Cerf, Vice President and Chief Internet Evangelist, Google"
    ^ (EN) Dynamic Platform Standards Project."Preserve the Internet Standards for Net Neutrality" Retrieved 26 December 2008.
    ^ Albanesius, Chloe (22 September 2009).(EN) "Obama Supports Net Neutrality Plan" PC Magazine. Riportato il 25 gennaio 2013.
    ^ (EN) Broache, Anne (29 October 2007)."Obama pledges Net neutrality laws if elected president" CNET. Riportato il 25 gennaio 2013.
    ^ [ CNET. Retrieved 25 January 2013./Bill Moyers blisters Obama for abandoning his net neutrality promises]
    ^ (EN) Kessler, Andy (26 giugno 2006).Me Bandwidth . . . The Weekly Standard. Riportato il 9 luglio 2006.
    ^ (EN) Tim Berners-Lee (21 giugno 2006).Neutrality: This is serious Riportato il 26 dicembre 2008.
    ^ (EN) Tim Berners-Lee(2 maggio 2006)Neutrality of the Net timbl's blog. riportato il 26 dicembre 2008
    ^ Jonathan D. Hart, Internet Law, BNA Books, 2007, p. 750, ISBN 1-57018-683-9.
    ^ Hands off the Internet. URL consultato il 26 dicembre 2008 (archiviato dall'url originale il 5 January 2009).
    ^ Jeffrey H. Birnbaum, "No Neutral Ground in This Internet Battle", The Washington Post, 26 July 2006.
    ^ Hands Off the Internet, "Member Organizations,". URL consultato il 4 agosto 2006.
    ^ Anne Veigle, "Groups Spent $42 Million on Net Neutrality Ads, Study Finds", Communications Daily, 20 July 2006.
    ^ One Million Americans Urge Senate to Save the Internet su SaveTheInternet.com. URL consultato il 4 agosto 2006.
    ^ Farber David, Common sense about network neutrality, 2 giugno 2006. URL consultato il 26 December 2008.
    ^ Robert Kahn, Forbes. URL consultato l'11 Novembre 2011.
    ^ Robert Pepper, {{{title}}} in TechNewsWorld, 14 March 2007. URL consultato il 26 December 2008.

Voci correlate

    Internet
    Web

Altri progetti

    Collabora a Commons Commons contiene immagini o altri file su Neutralità della rete

Collegamenti esterni

    No alla Net Neutrality, Libertiamo partecipa alla consultazione europea
    Video: cos'è la Net Neutrality
    NNSquad Italia - La sezione italiana della campagna internazionale a favore della neutralità della rete
    Neutralità della Rete in Pericolo in Italia
    Neutralità della Rete Blog - Net Neutrality Blog.

diritto Portale Diritto
	
politica Portale Politica
	
Web Portale Web
Categoria:

    Accesso a Internet

| [altre]
Berlusconi: «Riforme, voteremo no
Il Pd arrogante e prepotente»
L’ex Cavaliere: «Speravamo con Renzi di chiudere vent’anni di guerra strisciante
Ma ora a testa alta possiamo dire che non siamo stati noi a tradire quel cammino»
di Redazione Online
shadow
1
13
1
3

«Oggi si apre davanti a noi, con tutto il centrodestra finalmente di nuovo insieme, una nuova fase che partirà martedì quando voteremo contro le riforme e diremo no alla arroganza e prepotenza del Pd che è stato incapace di cambiare se stesso e il Paese». Così Silvio Berlusconi in collegamento telefonico con la kermesse in corso a Bari per il lancio ufficiale della campagna elettorale di Francesco Schittulli, candidato del centrodestra alla presidenza della Regione Puglia. «La nostra coalizione può candidarsi a guidare il Paese. Un Paese che sta peggio sul piano economico e democratico, dove debito pubblico e spesa pubblica sono aumentati» aggiunge l’ex Cavaliere.

«Non siamo stati noi a tradire»

Quindi, il capitolo Pd. «Speravamo con Renzi di chiudere vent’anni di guerra strisciante - attacca Berlusconi -. Abbiamo imparato a nostre spese che il partito viene prima del Paese, che i cambiamenti servivano solo a privilegiare una parte politica». E ancora: «Abbiamo imparato che l’arroganza di chi si ritiene a torto moralmente superiore non è cambiata. Per loro dialogare significa imporre le proprie idee e la propria visione del mondo. Noi ci avevamo creduto fino in fondo. È stato giusto tentare. Ma ora a testa alta possiamo dire che non siamo stati noi a tradire quel cammino che poteva cambiare il Paese». «Oggi a palazzo Chigi c’è un governo presieduto dal segretario di un partito mai eletto dagli italiani - prosegue Berlusconi -. È lì con i voti con cui è diventato sindaco di Firenze. Ha promesso tanto e realizzato molto poco».
8 marzo 2015 | 14:08
© RIPRODUZIONE RISERVATA
ALTRE NOTIZIE SU CORRIERE.IT
Raccomandato da
Il no di Berlusconi a Salvini leader «Estremista e velleitario »
Il no di Berlusconi a Salvini leader «Estremista e velleitario »
Governo Renzi un anno dopo Il consenso torna a crescere
Governo Renzi un anno dopo Il consenso torna a crescere
Le tensioni dell’opposizione avvantaggiano Palazzo Chigi
Le tensioni dell’opposizione avvantaggiano Palazzo Chigi
«Di Pietro si laureò grazie ai servizi» Berlusconi paga ed evita la querela
«Di Pietro si laureò grazie ai servizi» Berlusconi paga ed evita la…
I silenzi e le parole del Colle
I silenzi e le parole del Colle
La Lega: «Da lunedì via dal partitochi è iscritto nella Fondazione Tosi»
La Lega: «Da lunedì via dal partitochi è iscritto nella Fondazione…
Dopo aver letto questo articolo mi sento...

 

partecipa alla discussione
Caratteri rimanenti: 1500
Scrivi qui il tuo commento
invia
Contributi131
voto data
Marcolone2 8 marzo 2015 | 16:55

cioè? in che senso la "democrazia italiana" non sarebbe eletta dai cittadini? A me risulta che ci sia un Governo che ha la fiducia delle Camere elette democraticamente dai cittadini. Succede così nella stragrande maggioranza dei Paesi......
vota Rispondi
Risposta a: renato49 Vedi la discussione >
renato49 8 marzo 2015 | 16:54

Un po, lei deve ringraziare anche Renzi,con il quale non è d'accordo una buona parte del PD.
vota Rispondi
Risposta a: gca1946 Vedi la discussione >
1
Marcolone2 8 marzo 2015 | 16:53

sono le stesse riforme sulle quali era d'accordo solo poche settimane fa!
vota 1 Rispondi
1
gca1946 8 marzo 2015 | 16:48

Caro Silvio. Ci sono tanti modi per votarsi al tramonto, al declino, o ad abbandonarsi a una inevitabile uscita di scena... Mi sembra che ti sia rassegnato al sistema più rapido e meno glorioso. Senza il tuo sigillo sulle riforme ti negheremo anche l'ultimo applauso. Addio!
vota 1 Rispondi
renato49 8 marzo 2015 | 16:46

Siamo l'unica democrazia al mondo che non viene eletta dai cittadini.
vota Rispondi
1
45macrocialtrebit 8 marzo 2015 | 16:43

parlano da legna per la cladaia della pubblicità altresì mi pare ovvio, il cav irriverente di orgoglio, vuole glissare quel che non ha cominciato... perchè partecipando non contava niente renzie sembra raccontarle meglio...
vota 1 Rispondi
Risposta a: nike Vedi la discussione >
2
Volpegrigia 8 marzo 2015 | 16:41

Mah....Berlusconi (Fitto permettendo), sta per commettere un errore "fatale", schierandosi con Salvini, anziché con Tosi, in Veneto!!! Certo, sotto il profilo strettamente "numerico", potrebbe anche vincere, ma sotto il profilo "politico" perderà l'ultima occasione di dare un "senso" al Centro-destra, non rimanendo legato al Centro! Il "rischio" di perdere in Veneto con la Lega di Salvini non è così ipotetico, poiché se Tosi dovesse trovare il sostegno di Alfano, Casini, Passera, con la sua Liga Veneta, pur non vincendo, potrebbe ostacolare la vittoria di Salvini-Berlusconi, con la conseguenza di agevolare la Moretti! Un'altra ipotesi "verosimile" è che Alfano ed il Centro si schierino col PD (cosa peraltro coerente con la compagine governativa), nel qual caso Zaia, ne risulterebbe "alleggerito" sia da Alfanoi, che da Fitto, che da Tosi, ed allora ci sarebbe da ridere!!! 

Prima guerra mondiale
Da Wikipedia, l'enciclopedia libera.
Prima guerra mondiale
Da in alto a sinistra in senso orario: insorti russi nelle strade di Pietrogrado; la nave da battaglia Szent István affonda; fanti britannici in trincea sulla Somme; mitraglieri austroungarici sulle montagne tirolesi; truppe statunitensi nelle Argonne su carri armati Renault FT-17; bombardiere tedesco Gotha G.IV diretto su Londra.
Da in alto a sinistra in senso orario: insorti russi nelle strade di Pietrogrado; la nave da battaglia Szent István affonda; fanti britannici in trincea sulla Somme; mitraglieri austroungarici sulle montagne tirolesi; truppe statunitensi nelle Argonne su carri armati Renault FT-17; bombardiere tedesco Gotha G.IV diretto su Londra.
Data 	28 luglio 1914 - 11 novembre 1918
Luogo 	Europa, Africa, Medio Oriente, isole del Pacifico, oceano Atlantico e Indiano
Casus belli 	Attentato di Sarajevo
Esito 	Vittoria degli Alleati
Modifiche territoriali 	

    Crollo degli imperi tedesco, austro-ungarico, ottomano e russo
    Nascita di diversi stati in Europa in conseguenza dello smembramento dell'Austria-Ungheria
    Spartizione dell'Impero ottomano e delle colonie tedesche tra le potenze vincitrici
    Creazione della Società delle Nazioni

Schieramenti
Nazioni Alleate:
State Flag of Serbia (1882-1918).svg Regno di Serbia
Impero russo Impero russo (fino al 1917)
Francia Terza Repubblica francese
Belgio Belgio
bandiera Impero britannico
Flag of the Kingdom of Montenegro.svg Regno del Montenegro (fino al 1916)
Giappone Impero giapponese
Italia Regno d'Italia (dal 1915)
Portogallo Portogallo (dal 1916)
Romania Regno di Romania (dal 1916)
Stati Uniti Stati Uniti (dal 1917)
Flag of Greece (1822-1978).svg Regno di Grecia (dal 1917)
...e altri 	Imperi centrali:
Austria-Ungheria Impero austro-ungarico
Germania Impero tedesco
Impero Ottomano Impero ottomano
Bulgaria Regno di Bulgaria (dal 1915)
...e altri
Comandanti
Francia Joseph Joffre
Francia Robert Georges Nivelle
Francia Philippe Pétain
Francia Ferdinand Foch
Regno Unito John French
Regno Unito Douglas Haig
Impero russo granduca Nicola
Impero russo Michail Vasil'evič Alekseev
Impero russo Aleksej Alekseevič Brusilov
Impero russo Lavr Georgievič Kornilov
Stati Uniti John Pershing
Italia Luigi Cadorna
Italia Armando Diaz
State Flag of Serbia (1882-1918).svg Radomir Putnik
Belgio Alberto I
...e altri 	Germania Helmuth von Moltke
Germania Erich von Falkenhayn
Germania Paul von Hindenburg
Germania Erich Ludendorff
Austria-Ungheria Franz Conrad von Hötzendorf
Austria-Ungheria Arthur Arz von Straussenburg
Austria-Ungheria arciduca Federico
Impero Ottomano İsmail Enver
Bulgaria Konstantin Žostov
...e altri
	
Perdite
Militari morti
5.525.000
Militari feriti
12.990.000
Militari dispersi
4.121.000
Civili morti
3.155.000
Perdite effettive
12.801.000 	Militari morti
4.387.000
Militari feriti
8.390.000
Militari dispersi
3.629.000
Civili morti
3.585.000
Perdite effettive
11.601.000
Per informazioni dettagliate sulle perdite vedi qui
Voci di guerre presenti su Wikipedia
V · D · M
Campagne della prima guerra mondiale

La prima guerra mondiale fu il conflitto armato che coinvolse le principali potenze mondiali e molte di quelle minori tra l'estate del 1914 e la fine del 1918. Chiamata inizialmente dai contemporanei "guerra europea", con il coinvolgimento successivo delle colonie dell'Impero britannico e di altri paesi extraeuropei tra cui gli Stati Uniti d'America e l'Impero giapponese, prese il nome di "guerra mondiale" o anche "Grande Guerra"[1]: fu infatti il più grande conflitto armato mai combattuto fino alla seconda guerra mondiale[2].

Il conflitto ebbe inizio il 28 luglio 1914 con la dichiarazione di guerra dell'Impero austro-ungarico al Regno di Serbia in seguito all'assassinio dell'arciduca Francesco Ferdinando d'Asburgo-Este, avvenuto il 28 giugno 1914 a Sarajevo, e si concluse oltre quattro anni dopo, l'11 novembre 1918. A causa del gioco di alleanze formatesi negli ultimi decenni dell'Ottocento, la guerra vide schierarsi le maggiori potenze mondiali, e rispettive colonie, in due blocchi contrapposti: da una parte gli Imperi centrali (Germania, Austria-Ungheria, Impero ottomano) e (dal 1915) la Bulgaria e dall'altra gli Alleati rappresentati principalmente da Francia, Regno Unito, Impero russo e (dal 1915) Italia. Oltre 70 milioni di uomini furono mobilitati in tutto il mondo (60 milioni solo in Europa) di cui oltre 9 milioni caddero sui campi di battaglia; si dovettero registrare anche circa 7 milioni di vittime civili, non solo per i diretti effetti delle operazioni di guerra ma anche per le conseguenti carestie ed epidemie[3].

Le prime operazioni militari del conflitto videro la fulminea avanzata dell'esercito tedesco in Belgio, Lussemburgo e nel nord della Francia, azione fermata però dagli anglo-francesi nel corso della prima battaglia della Marna nel settembre 1914; il contemporaneo attacco dei russi da est infranse le speranze tedesche in una guerra breve e vittoriosa, e il conflitto degenerò in una logorante guerra di trincea che si replicò su tutti i fronti e perdurò fino al termine delle ostilità. Man mano che procedeva, la guerra raggiunse una scala mondiale con la partecipazione di molte altre nazioni, come Romania e Grecia. Determinante per l'esito finale fu nel 1917 l'ingresso degli Stati Uniti d'America a fianco degli Alleati. Diverse altre nazioni si schierarono contro gli Imperi centrali, spesso non entrando nel conflitto armato, ma dispensando importanti aiuti economici.

La guerra si concluse definitivamente l'11 novembre 1918 quando la Germania, ultimo degli Imperi centrali a deporre le armi, firmò l'armistizio imposto dagli Alleati. I maggiori imperi esistenti al mondo – tedesco, austro-ungarico, ottomano e russo – si estinsero, generando diversi stati nazionali che ridisegnarono completamente la geografia politica dell'Europa.
Indice

    1 Origini della guerra
        1.1 La crisi di luglio
    2 La guerra
        2.1 Le prime fasi della guerra (1914)
        2.2 Il conflitto si allarga (1915)
        2.3 Si combatte su tutti i fronti (1916)
        2.4 Venti di cambiamento (1917)
        2.5 La svolta (1918)
    3 Conseguenze
        3.1 Perdite umane
        3.2 Cambiamenti politici
        3.3 Effetti economici e sociali
        3.4 L'influenza culturale
        3.5 La pace e la memoria
    4 L'avanzamento tecnologico
    5 L'esperienza dei soldati
        5.1 Guerra e ammutinamento
        5.2 Prigionia
        5.3 Corrispondenza dal fronte
    6 Supporto e opposizione alla guerra
        6.1 Coscrizione e volontari
        6.2 Pacifismo
        6.3 La propaganda e la censura
        6.4 Il ruolo degli intellettuali e della stampa
    7 Note
    8 Bibliografia
    9 Voci correlate
    10 Altri progetti
    11 Collegamenti esterni

Origini della guerra
Exquisite-kfind.png 	Per approfondire, vedi Cause della prima guerra mondiale.

Lo scoppio della guerra nel 1914 segnò la fine di un lungo periodo di pace e sviluppo economico della storia europea, noto come Belle Époque, e pose termine anche a un più lungo periodo di stabilità politica europea: iniziato nel 1815 con la sconfitta definitiva della Francia napoleonica e continuato per tutto il XIX secolo, vide svolgersi solo conflitti a carattere limitato che tuttavia finirono col minare e inasprire progressivamente i rapporti diplomatici tra le potenze europee e i relativi giochi di alleanze[4].

Per individuare le cause fondamentali del conflitto bisogna risalire innanzitutto al ruolo preponderante della Prussia nella creazione dell'Impero tedesco, alle concezioni politiche di Otto von Bismarck, alle tendenze filosofiche prevalenti in Germania e alla sua situazione economica; un insieme di fattori eterogenei che concorsero a trasformare il desiderio della Germania di assicurarsi sbocchi commerciali nel mondo. A essi andarono collegandosi i problemi etnici interni all'Impero austro-ungarico e alle ambizioni indipendentiste di alcuni popoli che ne facevano parte, il timore che la Russia generava oltre frontiera soprattutto nei tedeschi, la paura che tormentava la Francia fin dal 1870 di una nuova aggressione che aveva lasciato una forte animosità verso la Germania[5] e infine l'evoluzione diplomatica del Regno Unito da un atteggiamento di isolamento a una politica di attiva presenza in Europa[6].

Sotto la guida politica del suo primo cancelliere Bismarck, la Germania si assicurò una forte presenza in Europa tramite l'alleanza con l'Impero austro-ungarico e l'Italia e un'intesa diplomatica con la Russia. L'ascesa al trono nel 1888 del kaiser Guglielmo II di Germania portò sul trono tedesco un giovane governante determinato a dirigere da sé la politica, nonostante i suoi dirompenti giudizi diplomatici. Dopo le elezioni del 1890, nelle quali i partiti del centro e della sinistra ottennero un grosso successo, a causa della disaffezione nei confronti del cancelliere, Guglielmo II fece in modo di ottenere le dimissioni di Bismarck[7]; gran parte del lavoro dell'ex cancelliere venne disfatto negli anni seguenti, quando Guglielmo II mancò di rinnovare il trattato di controassicurazione con i russi offrendo così alla Francia l'opportunità di concludere nel 1894 un'alleanza franco-russa[8].

Altro passaggio fondamentale nel percorso verso la guerra mondiale fu la corsa al riarmo navale: il kaiser riteneva che solo un massiccio incremento della Kaiserliche Marine avrebbe reso la Germania una potenza mondiale e nel 1897 fu nominato alla guida della marina l'ammiraglio Alfred von Tirpitz; la Germania iniziò una politica di riarmo che risultò una vera e propria sfida aperta al secolare predominio navale britannico[9], favorendo un accordo anglo-francese nel 1904 e uno tra Russia e Regno Unito nel 1907, che chiudeva un secolo di rivalità fra le due potenze nello scacchiere asiatico. Il Regno Unito tentò inoltre di rafforzare la propria posizione in altre direzioni, alleandosi con l'Impero giapponese nel 1902; nonostante la proposta di Joseph Chamberlain di un trattato con Germania e Giappone per avvantaggiarsi congiuntamente nel Pacifico, la Germania continuò nella sua politica bellicosa aumentando l'attrito con le potenze europee[10]. Da quel momento in poi le grandi potenze europee furono di fatto, anche se non ufficialmente, divise in due gruppi rivali; negli anni seguenti la Germania, la cui politica aggressiva e poco diplomatica aveva dato il via a una coalizione avversaria, intensificò i rapporti con l'Austria-Ungheria e l'Italia[11].

La nuova divisione in blocchi dell'Europa non era una riedizione del vecchio equilibrio di potenza, ma una semplice barriera tra potenze. I diversi paesi si affrettarono ad aumentare i loro armamenti, che nel timore di una deflagrazione improvvisa vennero messi a completa disposizione dei militari[11]. Il Regno Unito aveva dato il via libera alle pretese della Francia sul Marocco, in cambio del riconoscimento dei propri diritti sull'Egitto, tuttavia questo accordo fra le due principali potenze coloniali violava la convenzione di Madrid del 1880, firmata anche dalla Germania. Ne derivò la "crisi di Tangeri" del 1905 dove il kaiser ribadì il ruolo fondamentale della Germania nella politica extra-europea[12].

Una prima crisi si aprì nella penisola balcanica nel 1908: a seguito della rivoluzione nell'Impero ottomano la Bulgaria si sganciò dall'influenza turca e l'Austria si annetté le provincie di Bosnia ed Erzegovina che già amministrava dal 1879. La Russia accettò l'annessione, ottenendo il libero transito nei Dardanelli, ma l'Italia considerò tale azione un affronto e la Serbia una minaccia. La perentoria richiesta rivolta dalla Germania alla Russia di riconoscere la legittimità dell'annessione sotto pena di un attacco austro-tedesco facilitò la mossa austriaca ma creò non pochi dissapori tra la Russia e le potenze germaniche[13]. Altro motivo di attrito fu la "crisi di Agadir", quando nel giugno 1911, per indurre la Francia a fare concessioni in Africa, i tedeschi inviarono una cannoniera nel porto di Agadir. Il Cancelliere dello Scacchiere David Lloyd George ammonì la Germania ad astenersi da simili minacce alla pace e dichiarò il Regno Unito pronto a supportare la Francia: le velleità del kaiser furono spente ma si acuì il risentimento dell'opinione pubblica tedesca, che ben vide un ulteriore ampliamento della marina da guerra; il successivo accordo sul Marocco allentò i motivi di frizione, ma proprio in quel momento la situazione politica dei Balcani tornò a essere burrascosa[14].

La debolezza dell'Impero ottomano, palesata dall'occupazione italiana di Tripoli, incoraggiò Bulgaria, Serbia e Regno di Grecia a rivendicare l'egemonia sulla Macedonia come primo passo per estromettere gli ottomani dall'Europa. Con la prima guerra balcanica i turchi furono rapidamente sconfitti: alla Serbia fu assegnata l'Albania settentrionale ma l'Austria, che già ne temeva le ambizioni, mobilitò l'esercito e alla sua minaccia alla Serbia la Russia rispose con la stessa misura; stavolta la Germania si schierò con Regno Unito e Francia scongiurando pericolosi sviluppi. Quando la crisi cessò, la Serbia conservò buona parte dei guadagni territoriali, mentre la Bulgaria dovette cedere quasi tutte le conquiste effettuate; questo non piacque all'Austria che nell'estate del 1913 propose di attaccare immediatamente la Serbia. La Germania frenò i propositi austriaci ma allo stesso tempo estese il proprio controllo sull'esercito turco, impedendo così il rafforzamento dell'influenza russa nei Dardanelli[15]. Negli ultimi anni in tutti i paesi europei si moltiplicarono gli incitamenti alla guerra, discorsi e articoli bellicosi, dicerie, incidenti di frontiera; la Francia promulgò una legge (detta "dei tre anni") che, per sopperire all'inferiorità numerica rispetto all'esercito tedesco, allungava di un anno la ferma militare, fino ad allora della durata di due anni; ciò aggravò i rapporti con la Germania[16].
La crisi di luglio
Exquisite-kfind.png 	Per approfondire, vedi Attentato di Sarajevo e Crisi di luglio.
L'attentato di Sarajevo in un'illustrazione di Achille Beltrame

Il 28 giugno 1914, giorno di solenni celebrazioni e festa nazionale serba, l'arciduca Francesco Ferdinando d'Asburgo-Este erede al trono d'Austria-Ungheria e la moglie Sophie Chotek von Chotkowa, recatisi a Sarajevo in visita ufficiale, furono uccisi da alcuni colpi di pistola sparati dal nazionalista diciannovenne serbo Gavrilo Princip: paradossalmente, l'arciduca era forse l'unico austriaco autorevole che fosse comprensivo verso i nazionalisti serbi, perché sognava un impero unito da un legame federativo[17]. Da questo avvenimento scaturì una drammatica crisi diplomatica che infiammò le tensioni latenti e segnò l'inizio della guerra in Europa[18].

Nei giorni che seguirono la Germania, convinta di poter circoscrivere il conflitto, sollecitò l'Austro-Ungheria affinché aggredisse al più presto la Serbia; solo il Regno Unito avanzò una proposta di conferenza internazionale che non ebbe seguito, mentre le altre nazioni europee si preparavano lentamente al conflitto. Quasi un mese dopo l'assassinio di Francesco Ferdinando, l'Austria-Ungheria inviò un duro ultimatum alla Serbia, che accettò solo una parte delle richieste: il 28 luglio 1914 l'Austria-Ungheria dichiarò quindi guerra alla Serbia determinando l'irrimediabile acuirsi della crisi e la progressiva mobilitazione delle potenze europee, cagionata dal sistema di alleanze tra i vari stati.

L'Italia, il Portogallo, la Grecia, la Bulgaria, il Regno di Romania e l'Impero ottomano inizialmente rimasero neutrali, attendendo ulteriori sviluppi della situazione. Alla mezzanotte del 4 agosto erano cinque le potenze che ormai erano entrate in guerra (Austria-Ungheria, Germania, Russia, Regno Unito e Francia), ciascuna convinta di poter battere gli avversari in pochi mesi: era opinione diffusa che la guerra sarebbe finita a Natale, o tuttalpiù a Pasqua del 1915[19].
La guerra
« Tornerete nelle vostre case prima che siano cadute le foglie dagli alberi »
(Guglielmo II alle truppe tedesche in partenza per il fronte nella prima settimana di agosto 1914[20])
Le prime fasi della guerra (1914)
Exquisite-kfind.png 	Per approfondire, vedi Piano Schlieffen e Piano XVII.
La folla applaude la dichiarazione di guerra alla Russia annunciata dal Kaiser, Berlino, 1º agosto 1914

Il 1º agosto, dopo l'inizio delle ostilità fra Austria-Ungheria e Serbia, il governo tedesco dichiarò guerra alla Russia che aveva mobilitato l'esercito e due giorni dopo anche alla Francia. La strategia tedesca era condizionata dal dover sostenere una guerra su due fronti, ulteriormente aggravata dalle concezioni belliche prettamente aggressive dei francesi che, entro pochi giorni dalla mobilitazione, prevedevano un attacco lungo il comune confine usando tutto il potenziale bellico a disposizione. La duplice dichiarazione di guerra era quindi il necessario primo passo in vista dell'attuazione del piano Schlieffen, che prevedeva la sconfitta della Francia con una "guerra lampo" di sole sei settimane prima di rivolgere l'attenzione a est contro i russi[21].
Soldati belgi marciano attraverso la porta di Menin diretti al fronte per contrastare l'avanzata tedesca durante le prime fasi della guerra, agosto 1914

Il piano, ideato dal generale Alfred von Schlieffen e completato nel 1905, prevedeva di attaccare la Francia da nord attraverso il Belgio e i Paesi Bassi, così da evitare la lunga linea fortificata alla frontiera e consentire all'esercito tedesco di calare su Parigi con un'unica grande offensiva. Von Schlieffen continuò a lavorare al piano anche dopo essersi ritirato dall'esercito e lo sottopose a un'ultima revisione nel dicembre 1912, poco prima di morire. Il generale Helmuth Johann Ludwig von Moltke, suo successore come capo di stato maggiore dell'esercito, decise di accorciare il fronte ed escluse i Paesi Bassi dalla manovra; confidando nella lenta mobilitazione della Russia[22], Moltke previde di lasciare sul fronte est una forza di dieci divisioni, considerata più che sufficiente a trattenerla fino alla neutralizzazione della Francia, dopo la quale l'esercito tedesco avrebbe potuto rivolgere tutte le forze contro la Russia[23].
L'invasione di Belgio e Francia
Exquisite-kfind.png 	Per approfondire, vedi Invasione tedesca del Belgio (1914), Fronte occidentale (1914-1918), Battaglia delle Frontiere e Prima battaglia della Marna.
Truppe tedesche in marcia all'ovest nell'agosto 1914

Il 2 agosto la Germania occupò senza opposizione il Lussemburgo mentre il 4 agosto, dopo che un formale ultimatum era stato respinto, i tedeschi invasero il Belgio avanzando a gran velocità; l'azione fu il pretesto per la dichiarazione di guerra britannica alla Germania, anche se il Regno Unito non aveva truppe sul continente europeo e il suo corpo di spedizione (British Expeditionary Force o BEF) al comando di Sir John French doveva ancora essere radunato, armato e inviato oltre la Manica[23].

Il 5 agosto le forze tedesche andarono all'assalto del primo vero ostacolo sul loro cammino: il campo fortificato di Liegi con la sua guarnigione di 35.000 soldati. L'attacco durò più del previsto e solo il 7 agosto la fortezza centrale capitolò[24]. Dopo la caduta di Liegi la maggioranza dell'esercito belga si ritirò verso ovest mentre il 25 più a nord i tedeschi bombardarono Anversa con uno Zeppelin, durante le fasi preliminari dell'assedio della città che durò fino al 28 settembre e comportò enormi devastazioni[25]. Sempre il 12 le avanguardie del corpo di spedizione britannico attraversarono la Manica scortate da navi da guerra: in dieci giorni furono sbarcati senza perdite 120.000 uomini, non avendo la Kaiserliche Marine mai ostacolato le operazioni[26].
Fanteria francese si appresta a combattere i tedeschi in avanzata sulla Marna

Il 20 agosto le truppe tedesche entrarono a Bruxelles. All'estremità meridionale del fronte i francesi, penetrati in Alsazia il 14 agosto e vicini alla città di Mulhouse, giunsero a sedici chilometri dal Reno, ma furono bloccati dai tedeschi e non riuscirono ad andare oltre. Più a nord le truppe francesi penetrate in Lorena furono sconfitte a Morhange e iniziarono a ritirarsi verso Nancy; le truppe tedesche le inseguirono, ma furono poi sanguinosamente arrestate dalle fortificazioni francesi nel corso della battaglia del Gran Couronné[27].
Cannone campale britannico da 84 mm Ordnance QF 18 lb in azione in Francia

Il 22 agosto l'esercito tedesco attaccò lungo tutto il fronte ed ebbe inizio la gigantesca battaglia delle frontiere: la 5ª Armata francese fu sconfitta a Charleroi e cominciò l'aspra battaglia di Mons, battesimo del fuoco per il corpo di spedizione britannico che resistette con inaspettata tenacia[28]. I tedeschi riuscirono comunque a superare la resistenza di French e il 23 iniziarono ad avanzare; quello stesso giorno sia i francesi da Charleroi che i belgi da Namur cedettero alla pressione tedesca e iniziarono a ripiegare. Il 2 settembre il governo francese abbandonò Parigi e si rifugiò a Bordeaux[29] ma gli anglo-francesi appresero da ricognizioni aeree che i tedeschi non stavano più puntando sulla capitale, avendo piegato più a sud-est verso la linea del fiume Marna dietro cui si erano attestati gli Alleati[30]. Il giorno dopo, con i tedeschi a soli 40 chilometri da Parigi[31] e una situazione di grande panico nelle retrovie francesi - un milione di parigini aveva abbandonato la città[29] - il generale Joseph Simon Gallieni, governatore militare della capitale, organizzò nel sistema di trincee e fortificazioni che l'attorniavano una nuova armata appena costituita[31], mentre il comandante in capo generale Joseph Joffre preparava la controffensiva.

Il 5 settembre i francesi, con l'aiuto del BEF, passarono al contrattacco e bloccarono l'avanzata tedesca a est di Parigi durante la prima battaglia della Marna; i tedeschi dovettero abbandonare il piano Schlieffen ma riuscirono ad arrestare la spinta offensiva degli anglo-francesi nel corso della successiva prima battaglia dell'Aisne (13-28 settembre). Nei giorni successivi entrambi i contendenti diedero inizio a una serie di manovre nel tentativo di aggirarsi reciprocamente sul fianco settentrionale, rimasto scoperto, dando luogo alla cosiddetta "corsa al mare": ogni tentativo fallito finiva con l'allungare sempre di più la linea del fronte, finché per la fine di ottobre entrambi i contendenti non raggiunsero le rive del mare nella regione delle Fiandre[32]; in novembre un ultimo tentativo tedesco di rompere il fronte alleato portò alla sanguinosa prima battaglia di Ypres, al termine della quale i due contendenti si attestarono sulle posizioni raggiunte. La battaglia segnò la fine della guerra di movimento a occidente in favore di una logorante guerra di trincea lungo un fronte continuo di solide postazioni fortificate[33].
Il fronte orientale
Exquisite-kfind.png 	Per approfondire, vedi Fronte orientale (1914-1918).
Fanteria tedesca a Tannenberg

Gli scontri iniziali a est erano stati contrassegnati più da rapidi mutamenti di fortuna che da vantaggi decisivi per una delle due parti. Il comando austro-ungarico aveva impiegato parte delle sue forze nel vano tentativo di mettere fuori combattimento la Serbia e inoltre il suo piano per un'offensiva iniziale diretta a tagliare il saliente rappresentato dalla Polonia era stato paralizzato dal cattivo funzionamento della parte tedesca della tenaglia. Anzi era la Germania, che schierava la sola 8ª Armata con il compito di difendere la Prussia Orientale, a rischiare di essere sopraffatta dalle truppe di Nicola II che mobilitò anzitempo la 1ª e la 2ª Armata contro la Prussia, nel tentativo di allentare la pressione sulla Francia già ad agosto[34]. Dopo una prima serie di sconfitte, il comandante tedesco Maximilian von Prittwitz venne sostituito dal generale in pensione Paul von Hindenburg che nominò suo capo di stato maggiore Erich Ludendorff; i due annientarono a Tannenberg la 2ª Armata russa del generale Aleksandr Vasil'evič Samsonov (26-30 agosto) e respinsero la 1ª Armata del generale Paul von Rennenkampf nella battaglia dei laghi Masuri (9-14 settembre). I russi non si fecero però sorprendere dalle armate austro-ungariche sul fronte sud-occidentale; il granduca Nicola, comandante in capo dell'esercito russo, passò all'offensiva; gli austro-ungarici subirono una pesante sconfitta nel corso della battaglia di Galizia e dovettero essere soccorse dai tedeschi[35].

Nuove forze provenienti da occidente permisero a Ludendorff, il 15 dicembre 1914, di respingere i russi fino alla linea dei fiumi Bzura e Ravka davanti a Varsavia, ma la diminuzione delle provviste e delle munizioni indusse lo zar a ritirare ulteriormente le truppe sulle linee trincerate lungo i fiumi Nida e Dunajec, lasciando ai tedeschi l'estremità della striscia polacca. Anche a est le ostilità si arenarono su lunghi e saldi sistemi trincerati, tuttavia l'inadeguatezza delle sue industrie non permetteva alla Russia di sostenere lo sforzo bellico allo stesso modo degli anglo-francesi[36].
Le invasioni della Serbia
Exquisite-kfind.png 	Per approfondire, vedi Campagna di Serbia.
Un gruppo di soldati serbi sulla linea del fronte

Benché fosse tecnicamente il luogo dove la guerra aveva preso avvio, il fronte serbo fu relegato ben presto a teatro secondario di un conflitto divenuto ormai mondiale. Con il grosso delle sue forze concentrato in Galizia contro i russi, l'Austria-Ungheria diede avvio all'invasione del territorio serbo il 12 agosto 1914: guidate dal generale Radomir Putnik e supportate anche dalle forze del Regno del Montenegro, le truppe serbe opposero un'ostinata resistenza, infliggendo agli austro-ungarici una sconfitta nella battaglia del Cer (16-19 agosto) e obbligandoli a ritirarsi oltre frontiera[37]. Dopo una controffensiva serba al confine con la Bosnia, sfociata nell'inconcludente battaglia della Drina (6 settembre-4 ottobre), gli austro-ungarici del generale Oskar Potiorek lanciarono una nuova invasione il 5 novembre, riuscendo a occupare la capitale Belgrado: Putnik fece arretrare lentamente le sue forze fino al fiume Kolubara, dove inflisse una disastrosa sconfitta alle truppe di Potiorek obbligandole ancora una volta alla ritirata; il 15 dicembre 1914 i serbi ripresero Belgrado, riportando la linea del fronte ai confini prebellici[38].

Le offensive austro-ungariche erano costate all'Impero la perdita di 227.000 uomini tra morti, feriti e dispersi, oltre a un ampio bottino di armi e munizioni di vitale importanza per il mal equipaggiato esercito serbo; nonostante la vittoria la Serbia ebbe 170.000 caduti durante la campagna, perdite enormi per il suo piccolo esercito ulteriormente aggravate dallo scoppio di una violenta epidemia di febbre tifoide (che fece 150.000 vittime tra i civili) e dalla grave carenza di generi alimentari[38].
Le colonie tedesche
Exquisite-kfind.png 	Per approfondire, vedi Teatro africano della prima guerra mondiale e Teatro dell'Asia e del Pacifico della prima guerra mondiale.
Ascari indigeni e artiglieri tedeschi delle Schutztruppe in Africa orientale

Giunta piuttosto in ritardo alla corsa per la spartizione dell'Africa, nel 1914 la Germania deteneva limitati possedimenti nel continente: isolati dalla madrepatria dal blocco navale alleato e circondati dai territori dei più ampi imperi coloniali britannico e francese, il loro destino era praticamente segnato fin dall'inizio delle ostilità[39]. La piccola colonia del Togoland (odierno Togo) fu rapidamente occupata dalle forze anglo-francesi già entro la fine dell'agosto 1914, mentre più impegnativa fu la lotta nel Camerun Tedesco: la capitale Buéa fu occupata da truppe coloniali francesi e belghe il 27 settembre 1914, ma favorite dal terreno impervio e dalle piogge tropicali le ultime guarnigioni tedesche non furono costrette a capitolare prima del febbraio 1916. La guarnigione dell'Africa Tedesca del Sud-Ovest (odierna Namibia) sostenne un'invasione da parte delle truppe sudafricane e benché appoggiata dall'insurrezione di alcuni ribelli boeri contro le autorità britanniche, fu infine costretta alla resa nel luglio 1915[39].

Molto più lunga fu la lotta nell'Africa Orientale Tedesca (odierna Tanzania): al comando di un miscuglio di coloni tedeschi e truppe arruolate tra gli indigeni locali (Schutztruppe), il colonnello Paul Emil von Lettow-Vorbeck intraprese una serie di azioni di guerriglia e attacchi mordi-e-fuggi ai danni delle colonie confinanti (il Kenya britannico, il Congo Belga e il Mozambico portoghese), infliggendo agli Alleati diverse sconfitte[39]. Fu necessario mettere in campo una vasta forza (arrivata a contare, tra soldati e personale ausiliario, quasi 400.000 uomini) per avere ragione delle elusive truppe di Vorbeck e occupare la colonia: gli ultimi guerriglieri tedeschi, ancora capitanati dal loro comandante, si arresero solo il 26 novembre 1918, dopo essere stati informati dell'avvenuta capitolazione della Germania[39].
Obice da 240 mm Type 45 giapponese durante l'assedio di Tsingtao

Da tempo alleato del Regno Unito, il 23 agosto 1914 il Giappone dichiarò guerra alla Germania, segnando il destino degli sparpagliati possedimenti tedeschi situati nel Pacifico: ai primi di ottobre una squadra navale giapponese salpò alla volta della Micronesia, dove i tedeschi disponevano di una serie di piccole basi, occupando entro la fine del mese le isole Caroline, le isole Marshall e le isole Marianne praticamente senza combattere; il 31 ottobre una forza di spedizione nipponica, rinforzata poi anche da un contingente britannico proveniente da Tientsin, pose l'assedio al porto fortificato di Tsingtao, possedimento tedesco in Cina dal 1898, obbligando la guarnigione a capitolare il 7 novembre 1914[40]. Il resto delle colonie tedesche fu occupato dai dominion australi del Regno Unito: il 30 agosto 1914 una forza neozelandese conquistò senza spargimenti di sangue le Samoa, mentre la Nuova Guinea Tedesca fu occupata dagli australiani in settembre dopo una breve campagna contro la piccola guarnigione del possedimento; l'ultimo avamposto tedesco, Nauru, cadde in mano australiana il 14 novembre 1914.
Il dominio dei mari
Exquisite-kfind.png 	Per approfondire, vedi Operazioni navali nella prima guerra mondiale.
Una squadra navale della Grand Fleet britannica

All'inizio delle ostilità le due principali flotte da guerra, quella britannica e quella tedesca, si fronteggiarono nelle ristrette acque del Mare del Nord; la Germania, consapevole dell'inferiorità numerica nei confronti della Grand Fleet britannica, mantenne un atteggiamento prudente, decidendo di evitare uno scontro diretto finché posamine e sommergibili non l'avessero indebolita e non avessero diminuito i commerci con le colonie[41]. La geografia della costa nord della Germania favoriva questo tipo di strategia: le rive frastagliate, gli estuari e la protezione assicurata dalle isole come Helgoland costituivano un formidabile scudo per i porti di Wilhelmshaven, Bremerhaven e Cuxhaven e allo stesso tempo offriva un'eccellente base per rapide incursioni nel mare del Nord[42]. Durante il primo anno di guerra il Regno Unito si preoccupò quindi di pattugliare il Mare del Nord e permettere il trasferimento della forza di spedizione attraverso La Manica; l'unica azione di rilievo fu un'incursione nella baia di Helgoland, ove la squadra dell'ammiraglio David Beatty affondò parecchi incrociatori leggeri tedeschi confermando alla Kaiserliche Marine la necessità di continuare una tattica difensiva e di accelerare l'attività di sommergibili e posamine[43].
Il I. ed il II. Geschwader (squadra da battaglia) della Hochseeflotte a Kiel, in primo piano la SMS Nassau

La guerra nel mar Mediterraneo si aprì con un errore destinato ad avere forti conseguenze politiche per gli Alleati: nel bacino si trovavano due delle più veloci navi da guerra tedesche, l'incrociatore da battaglia Goeben e l'incrociatore leggero Breslau; ricevuto l'ordine da Berlino di puntare verso Costantinopoli, furono inseguite dalla Royal Navy che però non riuscì a intercettarle. Il ministro della guerra turco Ismail Enver diede il suo assenso all'entrata nei Dardanelli alle due navi, ben sapendo che tale decisione rappresentava un atto ostile nei confronti del Regno Unito e che avrebbe sospinto la Turchia nell'orbita tedesca; per non pregiudicare la neutralità della Turchia, esse vennero comunque cedute con un finto atto di vendita. Non seguirono atti ostili e le unità furono ancorate al porto di Costantinopoli[44].

Negli oceani invece la caccia alle unità tedesche fu l'obiettivo principale per le flotte alleate. La Germania non ebbe il tempo per far uscire le proprie unità dalle basi del Mare del Nord, così allo scoppio della guerra furono solo i pochi incrociatori dislocati all'estero a costituire una minaccia per i commerci degli Alleati; non era facile conciliare l'esigenza di concentrare le forze nel Mare del Nord in vista di un attacco a sorpresa della Germania con la necessità di pattugliare e difendere le rotte marittime dell'India e dei Dominions[45]. Con la distruzione dell'Emden avvenuta il 9 novembre 1914, i britannici resero sicuro l'oceano Indiano ma questo successo fu neutralizzato dalla grave sconfitta subita nella battaglia di Coronel nell'oceano Pacifico, dove la divisione dell'ammiraglio Cradock fu battuta dagli incrociatori corazzati dell'ammiraglio Maximilian von Spee[45]. Questo scacco fu prontamente riscattato dall'ammiraglio Doveton Sturdee, che alla guida degli incrociatori da battaglia Inflexible e Invincible appositamente distaccati dalla Grand Fleet, l'8 dicembre 1914 inseguì la squadra di von Spee nei pressi delle Isole Falkland e ne affondò l'intera divisione (tranne l'incrociatore leggero Dresden che verrà autoaffondato tre mesi dopo), distruggendo l'ultimo strumento della potenza navale tedesca negli oceani[45].

Da quel momento in poi gli Alleati poterono contare su sicure vie di comunicazione oceaniche per i loro traffici di rifornimenti e truppe; poiché le rotte oceaniche devono per forza avere un capolinea sulla terra ferma, la logica risposta tedesca fu quella di incrementare lo sviluppo dell'arma sottomarina che rese gradualmente più pericolose le traversate[45].
La sala macchine di un U-Boot tedesco
Il conflitto si allarga (1915)

I fronti dove si combatteva e quelli dove ci si aspettava di farlo erano ormai numerosi. Tutti i belligeranti iniziarono a impiegare ogni risorsa a disposizione e allo stesso tempo affiorarono le prime voci di opposizione alla guerra nel Regno Unito, in Germania (dove il 1º aprile ebbe luogo una manifestazione organizzata da Rosa Luxemburg), in Francia e in Russia[46]. L'Italia, pur restando neutrale, era in cerca dei migliori vantaggi territoriali in cambio di un proprio intervento: l'8 aprile 1915 offrì di affiancare in guerra le potenze centrali se le fossero stati ceduti Trentino, isole della Dalmazia, Gorizia, Gradisca e riconosciuto il "primato" sull'Albania. Una settimana dopo l'Austria-Ungheria rifiutò le condizioni e l'Italia fece richieste ancora più gravose alle potenze dell'Intesa, che si dissero disposte a intavolare delle trattative[47].

Intanto sul fronte del Caucaso l'avanzata russa provocò il risentimento dei turchi contro la popolazione armena, sospettata di aver favorito le truppe dello zar. L'8 aprile iniziarono i rastrellamenti e le fucilazioni, dando avvio a una vera e propria pulizia etnica. Massacri e deportazioni divennero sistematici e gli appelli rivolti agli Alleati e a Berlino perché intervenissero in qualche modo rimasero inascoltati[48].
L'impero ottomano
Exquisite-kfind.png 	Per approfondire, vedi Alleanza turco-tedesca.
Dichiarazione di guerra degli ottomani

Nel 1914 l'Impero ottomano era in solidi rapporti con la Germania, che da tempo investiva capitali nello sviluppo economico dell'Impero e curava l'addestramento delle sue forze armate[49]. L'influente ministro della guerra Ismail Enver era un filo-tedesco ma il governo ottomano era ancora diviso sulla scelta di unirsi agli Imperi centrali, nonostante la firma il 1º agosto 1914 di un trattato segreto di natura militare ed economica con la Germania; il sequestro, all'inizio della guerra, da parte dei britannici di due navi da battaglia ottomane in costruzione nei cantieri inglesi provocò forte indignazione a Istanbul e i tedeschi ne approfittarono cedendo agli ottomani i due incrociatori Goeben e Breslau, sfuggiti alla caccia nel Mediterraneo[49]. Il 29 ottobre 1914 le due navi, ora battenti bandiera turca, bombardarono i porti russi sul Mar Nero e posarono mine; gli Alleati replicarono con una dichiarazione di guerra: il 1º novembre navi britanniche attaccarono un posamine turco nel porto di Smirne, il giorno seguente un incrociatore leggero bombardò il porto di Aqaba sul Mar Rosso e il 3 novembre vennero presi di mira i forti sui Dardanelli[50].

L'entrata in guerra dell'Impero ottomano aprì nuovi scenari di conflitto in teatri molto distanti l'uno dall'altro: nel Caucaso la Russia si ritrovò a sostenere un difficile secondo fronte in un territorio impervio, mentre la presenza ottomana in Mesopotamia e Palestina minacciava due cardini dell'impero coloniale britannico, la raffineria petrolifera persiana di Abadan (vitale per i rifornimenti di carburante della Royal Navy) e il canale di Suez. Fin dall'inizio però le attenzioni britanniche si rivolsero al forzamento dello stretto dei Dardanelli, al fine di portare la guerra direttamente nella capitale ottomana[51].
Il fronte del Caucaso
Exquisite-kfind.png 	Per approfondire, vedi Campagna del Caucaso.
Truppe russe in trincea durante la battaglia di Sarıkamış

Le operazioni sul fronte del Caucaso iniziarono fin dai primi giorni di guerra, a dispetto del terreno impervio e del rigido clima invernale: dopo aver facilmente respinto un'offensiva russa in direzione di Köprüköy tra il 2 e il 16 novembre 1914, le forze della 3ª Armata ottomana, guidate dal ministro della guerra Enver, lanciarono un massiccio attacco oltre il confine russo in direzione di Kars; la sconfitta patita nella seguente battaglia di Sarıkamış (22 dicembre 1914-17 gennaio 1915) si trasformò in una disfatta per gli ottomani quando la 3ª Armata cercò di ritirarsi attraverso le montagne innevate, perdendo 90.000 uomini su un totale di 130.000[52].

Alle prese con l'impegnativa situazione del fronte orientale, i russi non furono immediatamente in grado di sfruttare la vittoria e fino a marzo il fronte caucasico rimase stazionario, con solo poche schermaglie tra le due parti; alla ricerca di un capro espiatorio per la disfatta, gli ottomani accusarono la minoranza armena che viveva nelle regioni di confine di connivenza con i russi, sottoponendola a partire dal febbraio 1915 a deportazioni e massacri[52]. Gli attacchi ottomani provocarono ben presto un'aperta rivolta e il 19 aprile 1915 i "fedayyin" armeni si impossessarono dell'importante città di Van, resistendo poi all'assedio posto dagli ottomani; approfittando dell'occasione i russi lanciarono una massiccia offensiva nel settore orientale del fronte, liberando Van dall'assedio il 17 maggio ma venendo infine bloccati dagli ottomani nel corso della battaglia di Malazgirt (10-26 luglio 1915). La controffensiva ottomana portò alla rioccupazione di Van (evacuata dal grosso della popolazione armena) e degli altri territori perduti entro la fine di agosto; la linea del fronte tornò alla situazione di partenza per la fine dell'anno, con entrambe le forze impegnate a riorganizzarsi[53].
Il forzamento dei Dardanelli
Exquisite-kfind.png 	Per approfondire, vedi Campagna di Gallipoli.
Soldati del 7th Battalion australiano in trincea a Gallipoli

A causa delle difficoltà sul fronte caucasico, la Russia si appellò al Regno Unito perché impegnasse a sua volta la Turchia, costringendola a richiamare a ovest parte delle sue truppe: i britannici, su suggerimento del generale Horatio Herbert Kitchener e con il vigoroso appoggio del primo lord dell'Ammiragliato Winston Churchill, proposero di attaccare dal mare i forti turchi nei Dardanelli[54]. L'attacco iniziò nel febbraio 1915 e doveva dare il colpo di grazia all'Impero ottomano, la cui marina non poteva contrastare in alcun modo quella anglo-francese; l'opinione dominante era quella di una campagna breve e violenta che avrebbe portato all'occupazione di Costantinopoli: aprire lo stretto avrebbe riaperto i canali d'esportazione di grano per la Russia e forse avrebbe anche portato alla resa turca[55].

L'attacco navale fu invece un fallimento: i forti furono travolti dal volume di fuoco delle corazzate anglo-francesi, ma con l'assistenza tedesca gli ottomani avevano provveduto a sbarrare lo stretto con ampi campi di mine che provocarono forti perdite agli attaccanti, obbligandoli a desistere. Gli Alleati decisero quindi di ricorrere a uno sbarco per conquistare la penisola di Gallipoli e aprire la strada ai dragamine che avrebbero potuto così eliminare gli sbarramenti: il 25 aprile 1915, in quello che fu il maggiore assalto anfibio della guerra, truppe britanniche, francesi, australiane e neozelandesi presero terra sulla punta di Gallipoli, ma le forze ottomane del generale tedesco Otto Liman von Sanders furono rapide nell'assicurarsi le alture dominanti e bloccare così l'attacco. La prevista rapida campagna si trasformò in una guerra di posizione con elevatissime perdite umane, che fece emergere il generale dell'esercito ottomano Mustafà Kemal come importante leader. Consci del fallimento, gli Alleati si ritirarono poi da Gallipoli ai primi del gennaio 1916[56].
La guerra in Medio Oriente
Exquisite-kfind.png 	Per approfondire, vedi Teatro del Medio Oriente della prima guerra mondiale.
Truppe britanniche in Mesopotamia nel 1916

Il 6 novembre 1914 truppe anglo-indiane sbarcarono nella penisola di al-Faw dando avvio alla campagna della Mesopotamia; la spedizione era stata voluta per allontanare qualsiasi minaccia ottomana ai possedimenti britannici nella regione del Golfo Persico e ben presto ottenne diversi risultati: il 21 novembre le forze britanniche presero l'importante porto di Bàssora, spingendosi ai primi di dicembre fino a al-Qurna dove sconfissero nuovamente una forza ottomana[57]. La costituzione di una solida testa di ponte a Bassora rendeva praticamente inutile continuare la campagna: la minaccia turca al Golfo Persico era sventata e la Mesopotamia era troppo lontana dalle regioni chiave dell'impero perché fosse vantaggiosa una sua completa occupazione; tuttavia la debole resistenza offerta dagli ottomani, ulteriormente confermata dal completo fallimento di una loro controffensiva in direzione di Bassora a metà aprile 1915, spinse l'alto comando britannico a continuare l'azione, convinto di poter ottenere altri facili successi[58].
Truppe cammellate ottomane a Be'er Sheva, nel sud della Palestina, nel 1915

Nel settembre 1915 un contingente anglo-indiano sotto il generale Charles Vere Ferrers Townshend risalì il Tigri fino a prendere l'importante città di al-Kut; benché le linee di rifornimento fossero molto estese, l'alto comando spinse Townshend a proseguire l'avanzata verso la vicina Baghdad, un obiettivo molto più ambito, ma tra il 22 e il 25 novembre le unità britanniche subirono un arresto nella battaglia di Ctesifonte per opera delle rafforzate truppe ottomane[58]. Townshend si ritirò dentro Kut, dove ben presto rimase tagliato fuori e assediato; quattro distinti tentativi di soccorrere la guarnigione fallirono miseramente e dopo cinque mesi di assedio le forze anglo-indiane, ormai alla fame, capitolarono il 29 aprile 1916, lasciando 12.000 prigionieri in mano ai turchi[58].

Un nuovo fronte fu aperto nel sud della Palestina: l'Egitto era ufficialmente un vassallo ottomano, sebbene fosse politicamente controllato dal Regno Unito fin dal 1880, e allo scoppio delle ostilità era stato rapidamente occupato da una forza di spedizione britannica, australiana e neozelandese; il canale di Suez rappresentava un punto vitale per gli Alleati e i tedeschi fecero pressione sugli ottomani perché ne progettassero l'occupazione[57]. L'offensiva di Suez iniziò il 28 gennaio 1915 ma dopo una settimana di scontri le forze ottomane furono respinte, anche per via della difficoltà a mantenere i collegamenti logistici attraverso l'inospitale Penisola del Sinai; le forze alleate si mantennero rigorosamente sulla difensiva fin verso la metà del 1916, quando le continue incursioni ottomane su piccola scala contro il canale convinsero il comandante britannico Archibald Murray a passare all'offensiva: avanzando metodicamente e costruendo, strada facendo, una ferrovia e un acquedotto, le forze britanniche si spinsero attraverso la costa settentrionale del Sinai e sconfissero gli ottomani nella battaglia di Romani (3-5 agosto 1916), ricacciandoli definitivamente oltre la frontiera con la Palestina[57].
Lo stallo e la ricerca di una via d'uscita
Exquisite-kfind.png 	Per approfondire, vedi Guerra di trincea e Armi chimiche.
Mitraglieri francesi in posa con una Saint-Étienne mod. 1907

Falliti tutti i tentativi di aggiramento, sul fronte occidentale i due schieramenti iniziarono a fortificare le proprie posizioni scavando trincee, camminamenti, rifugi, erigendo casematte. Dal mare del Nord alle Alpi, fra uno schieramento e l'altro, si estendeva la terra di nessuno, una fascia di terreno martoriata dalle granate e continuamente contesa da entrambi gli schieramenti che rappresenterà fino agli ultimi attacchi alleati del 1918 la prerogativa del conflitto[59].

Nel corso del 1915, mentre i tedeschi conducevano una quasi esclusiva strategia difensiva, gli anglo-francesi progettarono una serie di offensive per tentare di rompere il fronte e tornare alla guerra di movimento. Già il 20 dicembre 1914 i francesi lanciarono una grande offensiva nella regione della Champagne-Ardenne, proseguita fino al 20 marzo 1915 con scarsissimi guadagni territoriali. Fu poi la volta dei britannici che in marzo attaccarono a Neuve-Chapelle, nell'Artois: fu aperta una piccola breccia nel fronte ma gli attaccanti furono lenti ad approfittarne e i tedeschi la chiusero rapidamente[60]. Tra maggio e giugno gli anglo-francesi lanciarono un nuovo attacco nell'Artois, seguito da una terza offensiva tra settembre e novembre mentre contemporaneamente i francesi attaccavano nella Champagne, prima che l'inverno rallentasse i combattimenti: ancora una volta fu guadagnato poco terreno al prezzo di pesanti perdite[61].
Fuoco di sbarramento notturno tedesco durante la seconda battaglia di Ypres

L'unica azione offensiva tedesca su vasta scala a occidente nel 1915 si ebbe il 22 aprile, quando prese avvio la seconda battaglia di Ypres: impiegando per la prima volta e su vasta scala gas venefici (cloro), i tedeschi tentarono di rompere il fronte alleato nelle Fiandre, ma schierarono troppe poche truppe per sfruttare lo sfondamento iniziale e l'attacco fu poi fermato[62]. Iniziò così la "guerra dei gas", che nel corso del conflitto costò 78.198 uomini fra gli Alleati mettendone fuori combattimento per un periodo più o meno lungo almeno altri 908.645; le stesse forze alleate, nonostante avessero impiegato nel corso della guerra la stessa quantità di gas dei tedeschi, inflissero alla Germania circa 12.000 morti e 288.000 intossicati, a dimostrazione della maggiore efficacia delle tattiche d'impiego tedesche[63].

Lo stallo sul fronte terrestre spinse entrambi i contendenti a cercare strategie innovative per uscire dall'impasse. Tra gennaio e febbraio la Germania intensificò la guerra sottomarina dichiarando legittimo attaccare tutte le navi, incluse quelle neutrali, adibite al trasporto di viveri o rifornimenti alle potenze dell'Intesa, sostenendo che si trattava di una "rappresaglia" contro il blocco esercitato dalla Royal Navy[64]. Nel frattempo tutti gli eserciti si adoperavano per aumentare le proprie capacità aeronautiche e il 12 febbraio il Kaiser ordinò di condurre una guerra aerea contro l'Inghilterra con l'uso dei dirigibili Zeppelin; nello stesso periodo iniziò una pratica che caratterizzò la guerra di trincea per tutto il conflitto, sia sul fronte occidentale sia, in seguito, su quello italiano: la guerra di mine. Il 17 febbraio i britannici arruolarono alcuni minatori che iniziarono a studiare le modalità per eliminare da sottoterra le postazioni tedesche[65].
L'Italia entra in guerra
Exquisite-kfind.png 	Per approfondire, vedi Fronte italiano (1915-1918) e Guerra Bianca.
Carlo I d'Austria visita i soldati bosniaci del Infanterie-Regiment Nr. 2 inviati sul fronte italiano

Dopo l'attentato di Sarajevo Austria-Ungheria e Germania avevano deciso di tenere all'oscuro delle loro decisioni l'Italia, in considerazione del fatto che il trattato di alleanza avrebbe previsto, in caso di attacco dell'Austria-Ungheria alla Serbia, compensi territoriali per l'Italia[66]. Il 24 luglio Antonino di San Giuliano, ministro degli esteri italiano, aveva preso visione dei particolari dell'ultimatum e aveva protestato con l'ambasciatore tedesco a Roma, dichiarando che se fosse scoppiata la guerra austro-serba sarebbe derivata da un premeditato atto aggressivo di Vienna[67]; la decisione ufficiale e definitiva della neutralità fu infine presa nel Consiglio dei ministri del 2 agosto 1914 e diramata la mattina del 3[68].
Alpini italiani in movimento

La neutralità ottenne inizialmente consenso unanime, sebbene il brusco arresto dell'offensiva tedesca sulla Marna facesse nascere i primi dubbi sulla invincibilità tedesca. Gruppi interventisti minoritari andarono formandosi nell'autunno 1914 fino a raggiungere una consistenza non trascurabile dopo appena pochi mesi; gli interventisti paventavano la sminuita statura politica, incombente sull'Italia, se fosse rimasta spettatrice passiva: i vincitori non avrebbero dimenticato né perdonato, e se a prevalere fossero stati gli Imperi centrali si sarebbero vendicati della nazione vista come traditrice di un'alleanza trentennale[69]. Alla fine del 1914 il ministro degli esteri Sidney Sonnino avviò contatti con entrambe le parti per ottenere i maggiori compensi possibili e il 26 aprile 1915 concluse le trattative segrete con l'Intesa mediante la firma del patto di Londra, con il quale l'Italia si impegnava a entrare in guerra entro un mese[70]. Il 3 maggio successivo fu rotta la Triplice alleanza, fu avviata la mobilitazione e il 24 maggio fu dichiarata guerra all'Austria-Ungheria ma non alla Germania, con cui Antonio Salandra sperava, futilmente, di non guastare del tutto i rapporti[71].

Il piano strategico dell'esercito italiano, sotto il comando del generale e capo di stato maggiore Luigi Cadorna, prevedeva un atteggiamento difensivo nel settore occidentale, dove l'impervio Trentino costituiva un saliente incuneato nell'Italia settentrionale, e un'offensiva a est, dove gli italiani potevano contare a loro volta su un saliente che si proiettava verso il cuore dell'Austria-Ungheria[72]. Dopo aver occupato il territorio di frontiera, il 23 giugno gli italiani lanciarono il loro primo assalto alle postazioni fortificate austro-ungariche, attestate lungo il corso del fiume Isonzo: l'azione andò avanti fino al 7 luglio, ma a dispetto della superiorità numerica gli italiani non conquistarono che poco terreno al prezzo di molti caduti. Lo schema si ripeté identico a metà luglio, e poi ancora in ottobre e novembre: ogni volta gli assalti frontali degli italiani cozzarono sanguinosamente contro le trincee austro-ungariche attestate sul bordo dell'altopiano del Carso, che sbarrava agli attaccanti la via per Gorizia e Trieste[73].
L'invasione di Polonia e Serbia
Exquisite-kfind.png 	Per approfondire, vedi Offensiva di Gorlice-Tarnów e Campagna dei Balcani (1914-1918).
Truppe russe in marcia sul fronte orientale

Se a ovest si attenne quasi esclusivamente alla difensiva, a est la Germania passò decisamente all'attacco. Dopo aver bloccato una nuova offensiva russa diretta in Slesia nella battaglia di Łódź (11 novembre-6 dicembre 1914), i tedeschi contrattaccarono i russi in Prussia orientale e inflissero loro una dura sconfitta nella seconda battaglia dei laghi Masuri (7-22 febbraio 1915); il fallimento dei paralleli contrattacchi austro-ungarici sul fronte della Galizia obbligò però i tedeschi a correre in aiuto degli alleati. Il 2 maggio gli austro-tedeschi attaccarono il fronte russo nella zona compresa tra le cittadine di Gorlice e Tarnów, provocandone il crollo: la ritirata russa si trasformò in rotta e gli attaccanti penetrarono a fondo in Polonia, prendendo Varsavia il 5 agosto. Il granduca Nicola, che pure era riuscito ad evitare una disfatta completa, venne sostituito come comandante in capo direttamente dallo zar Nicola II. Solo a metà settembre i russi riuscirono a ricostruire un fronte stabile cedendo l'intera Polonia e ampie zone dell'attuale Lituania: a parte le pesanti perdite umane e di materiale, i russi dovettero abbandonare alcune delle loro più importanti zone industriali, mettendo in crisi la produzione bellica[74].
Soldati bulgari in fase di mobilitazione

Il fronte serbo rimase pressoché immobile per gran parte del 1915, finché gli eventi non si svilupparono improvvisamente a favore degli Imperi centrali. Il 6 settembre 1915 lo zar Ferdinando I di Bulgaria portò il suo paese nel campo degli Imperi centrali sottoscrivendo un trattato di alleanza con la Germania: i bulgari avevano da tempo mire espansionistiche sui territori della Macedonia occupati da serbi e greci ed erano desiderosi di vendicare le sconfitte subite durante la seconda guerra balcanica[75]. Dopo gli insuccessi del 1914 le forze austro-ungariche sul fronte serbo erano passate sotto il comando del generale tedesco August von Mackensen e l'11ª Armata tedesca fu ritirata dal fronte orientale per appoggiare il nuovo tentativo di invasione; la situazione della Serbia era aggravata anche dal fatto che gli Alleati non riuscivano a fornirle adeguati aiuti: nel tentativo di stabilire un collegamento diretto, il 5 ottobre 1915 truppe anglo-francesi sbarcarono a Salonicco in Grecia, paese formalmente neutrale ma lacerato dai dissidi tra la fazione pro-Germania del re Costantino I e quella pro-Alleati del primo ministro Eleftherios Venizelos[75].

Il 6 ottobre 1915 von Mackensen diede avvio all'invasione e le forze austro-tedesche attraversarono la Sava penetrando nel nord della Serbia, mentre l'11 ottobre le truppe bulgare attaccarono da est: i serbi opposero una dura resistenza nelle regioni montuose dell'interno ma si ritrovarono in forte inferiorità numerica e vennero progressivamente respinti verso sud-ovest; il 22 ottobre i bulgari presero il nodo ferroviario di Kumanovo, tagliando la via di ritirata serba verso sud e bloccando le truppe francesi che risalivano da Salonicco verso nord, poi sconfitte e obbligate alla ritirata nella successiva battaglia di Krivolak (17 ottobre-21 novembre)[75]. Le truppe serbe cercarono di arrestare l'avanzata degli Imperi centrali nella regione del Kosovo ma furono nuovamente battute e il 25 novembre il generale Putnik diede ordine alle sue truppe di ripiegare oltre il confine con l'Albania, nella speranza di evacuare ciò che rimaneva dell'esercito serbo dai porti sul mare Adriatico: dopo aver perso migliaia di uomini a causa degli stenti e degli attacchi degli irregolari albanesi, i 150.000 superstiti dell'esercito serbo raggiunsero il mare e furono evacuati da navi alleate (importante fu il contributo della Regia Marina[76]) a Corfù da dove, dopo essere stati riorganizzati e riequipaggiati, furono poi destinati al nuovo fronte davanti Salonicco[77].
Si combatte su tutti i fronti (1916)
La HMS Queen Mary, colpita dagli incrociatori da battaglia tedeschi, esplode durante la battaglia dello Jutland

Da un punto di vista strategico, durante il 1915 le armate tedesche erano rimaste sulla difensiva in occidente: nonostante muovesse le proprie divisioni in attacchi con obiettivi limitati, in una più vasta concezione delle cose la Germania si accontentava di tenere il terreno conquistato in Francia e Belgio mentre concentrava le proprie attenzioni a oriente, dove inviò il grosso delle truppe. Questa strategia si sarebbe capovolta nel 1916 quando le potenze centrali avrebbero mantenuto la difensiva a est e cercato di far uscire la Francia dalla guerra[78].

Nel febbraio 1916 sia la Germania, sia la Francia avevano stilato ciascuna un piano per trionfare sul fronte occidentale. Il capo di stato maggiore tedesco Erich von Falkenhayn aveva previsto di attirare l'esercito francese in una grande battaglia di logoramento attorno alla piazzaforte di Verdun; i piani anglo-francesi miravano a disarticolare con un'offensiva estiva le linee tedesche sulla Somme, distruggendone le difese con una "guerra d'attrito"[79]. I britannici decisero che l'attacco sarebbe stato preceduto da un incessante tiro di artiglieria, quindi le fanterie sarebbero avanzate compatte e avrebbero aperto ampi varchi che la cavalleria avrebbe sfruttato per avanzare in profondità[80].
Da Verdun alla Somme
Exquisite-kfind.png 	Per approfondire, vedi Battaglia di Verdun e Battaglia della Somme.
Un soldato tedesco sul fronte occidentale con indosso lo Stahlhelm

L'esercito tedesco fu pronto per primo e scatenò l'assalto a Verdun il 21 febbraio 1916 con un bombardamento violento e preciso che martellò per nove ore le linee francesi, distruggendo trinceramenti e linee telefoniche, impedendo l'arrivo di qualsiasi rinforzo. Cessato l'intenso fuoco d'artiglieria, 140.000 soldati attaccarono le difese francesi[81], occupando il numero più alto possibile di posizioni in vista del massiccio attacco del giorno successivo. In alcuni casi le pattuglie riuscirono perfino a fare prigionieri mentre i ricognitori aerei riferirono di vaste distruzioni nelle linee francesi[82]. L'attacco tedesco non sortì gli effetti sperati; tuttavia il 25 febbraio cadde uno dei simboli di Verdun, Fort Douaumont, e il comandante supremo Joseph Joffre avallò l'immediato invio a Verdun della 2ª Armata del generale Philippe Pétain con il compito di difendere a oltranza le due rive della Mosa. Il generale von Falkenhayn, soddisfatto, poté seguire il suo piano di "dissanguamento graduale" dell'esercito francese[83].

Malgrado l'iniziale impeto, l'attacco tedesco tra la fine di febbraio e l'inizio di marzo fu smorzato dal riassetto del fronte francese operato da Pétain. Venne deciso di condurre una vasta azione anche sulla riva sinistra della Mosa per alleggerire la riva destra[84], ma nei successivi tre mesi le avanzate da entrambe le parti furono minime al costo di perdite gravissime. In maggio i tedeschi si prepararono a un nuovo balzo in avanti per occupare le future basi di partenza per l'assalto finale a Verdun, ossia la piazzaforte di Thiaumont, l'altura di Fleury-devant-Douaumont, il Forte di Souville e Fort Vaux, ossia l'estremità nord-est della linea francese[85]. Il 7 giugno cadde Fort Vaux, ma quest'ultimo tentativo tedesco di conquistare Verdun fallì con perdite elevate; di lì a pochi giorni von Falkenhayn dovette inoltre fronteggiare l'imponente offensiva anglo-francese sulla Somme[86].
Soldati senegalesi dell'esercito francese sul fronte di Verdun

Alle 07:30 del 1º luglio, dopo una settimana di bombardamento preliminare, le truppe anglo-francesi uscirono dalle trincee sulla Somme attaccando su un fronte di 40 chilometri. Il 12 luglio, per conseguenza dei combattimenti in Francia e dell'offensiva Brusilov a oriente, von Falkenhayn interruppe le operazioni offensive a Verdun e trasferì da quel settore alla Somme due divisioni e sessanta pezzi d'artiglieria pesante. I combattimenti attorno Verdun sarebbero continuati sino a dicembre sotto l'incalzare delle divisioni francesi, nel crescente disinteresse dello stato maggiore tedesco[87].

Nelle prime due settimane di luglio la battaglia della Somme fu condotta con una serie di azioni su scala ridotta preparatorie per un'offensiva di maggiore rilievo, ma per l'inizio di agosto il comandante generale Douglas Haig accettò l'idea che la possibilità di uno sfondamento era del tutto tramontata: i tedeschi "avevano posto rimedio in grande misura alla disorganizzazione" di luglio. Il 29 agosto von Falkenhayn fu sostituito da Hindenburg e Ludendorff, che immediatamente introdussero una nuova dottrina difensiva: il 23 settembre iniziò la costruzione della linea Hindenburg. Impegnati in due teatri, i tedeschi oramai risentivano pesantemente della logorante caparbietà dei britannici sulla Somme e dei contrattacchi del generale Robert Georges Nivelle a Verdun[88].
Un carro armato britannico Mark I avanza verso Flers, 15 settembre 1916

Fra il 15 luglio e il 14 settembre la 4ª Armata britannica sulla Somme condusse circa novanta attacchi della forza da un battaglione in su, di cui solo quattro per tutti i nove chilometri del proprio fronte: perse 82.000 uomini per un'avanzata di meno di un chilometro[88]. Il 15 settembre, nel corso della battaglia di Flers-Courcelette, l'esercito britannico impiegò per la prima volta il carro armato, ma la nuova arma concepita per risolvere lo stallo delle trincee non raccolse grandi risultati poiché la sua dottrina d'impiego era ancora molto incerta[88]. Haig continuava intanto a sollecitare una pressione "senza soste" e grazie a una serie di altri piccoli successi, nella prima settimana di ottobre i tedeschi ripiegarono su linee difensive più arretrate, non senza aver opposto forte resistenza; questi limitati successi non furono però tali da alimentare speranze di uno sfondamento[89]. Il 18 novembre, con un ultimo attacco alle trincee verso Grandcourt che si risolse con un modesto successo, l'offensiva della Somme poteva considerarsi definitivamente sospesa[89].

Le due battaglie avevano permesso agli anglo-francesi di riconquistare circa 110 chilometri quadrati e cinquantuno villaggi; i tedeschi erano arretrati di circa 7/8 chilometri e avevano sofferto oltre 800.000 vittime. Da un punto di vista puramente tattico si trattò quindi di una sconfitta tedesca, ma il guadagno alleato fu molto esiguo a fronte di oltre 1.200.000 perdite e all'enorme dispendio di risorse[90]. Il mediocre risultato tattico e strategico causò la destituzione del generale Joffre, sostituito dal generale Robert Nivelle. Le stragi di Verdun e della Somme comunque non cambiarono le strategie inconcludenti dello stato maggiore francese, che avrebbe ripetuto i medesimi errori nel 1917 provocando ammutinamenti e ribellioni in parte dell'esercito[91].

Anche sul mare la contesa tra britannici e tedeschi era giunta a un punto di stallo. Il nuovo comandante della flotta tedesca ammiraglio Reinhard Scheer aveva deciso di adottare una tattica più offensiva, conducendo frequenti bombardamenti navali sulle coste orientali dell'Inghilterra nel tentativo di attirare in battaglia la Grand Fleet. Tra il 31 maggio e il 1º giugno 1916 le due flotte si affrontarono nella battaglia dello Jutland, il maggior scontro navale del conflitto: i tedeschi inflissero più perdite di quante ne subirono, ma in definitiva il blocco navale britannico della Germania non fu spezzato. Dopo lo scontro la flotta di superficie tedesca ritornò a un atteggiamento difensivo, spostando tutta l'attenzione sulla guerra sottomarina[92].
Combattimenti sull'Isonzo
Exquisite-kfind.png 	Per approfondire, vedi Battaglia degli Altipiani.
Asiago distrutta dopo i combattimenti della Strafexpedition

Sul fronte carsico, dopo che in marzo un altro assalto italiano sull'Isonzo si era concluso con perdite elevate e scarse conquiste, furono gli austro-ungarici a passare all'offensiva nel Trentino: il 15 maggio 1916 ebbe inizio la Strafexpedition ("spedizione punitiva"), durante la quale l'esercito italiano venne attaccato tra la valle dell'Adige e la Valsugana. Nei venti giorni successivi gli austro-ungarici conquistarono una posizione dopo l'altra, minacciando di tagliare fuori le truppe italiane sull'Isonzo; tuttavia, utilizzando le divisioni di riserva, il generale Cadorna riuscì a fermare gli austro-ungarici e riprendere alcune posizioni, rischiando però che un'ulteriore offensiva sull'Isonzo potesse far perdere ai suoi uomini le poche conquiste fino allora ottenute[93].
Artiglieri italiani in azione con il 75/27 Mod. 1911

Non riuscendo a smuovere gli austriaci dal Trentino, Cadorna decise di concentrarsi nuovamente sull'Isonzo: il 4 agosto le truppe italiane mossero all'attacco dal Monte Sabotino al mare, raggiungendo e superando l'Isonzo, conquistando Gorizia e costringendo parte della 5ª Armata austro-ungarica a ripiegare di alcuni chilometri sul Carso; gli austro-ungarici, però, avevano ceduto terreno solo per posizionarsi su una nuova linea difensiva già pronta, contro la quale si infransero i nuovi assalti italiani[94]. A settembre e ottobre ebbero inizio altre due battaglie, la settima (14-16 settembre) e l'ottava (10-12 ottobre) dell'Isonzo, che causarono un ingente numero di vittime e portarono a grame conquiste territoriali: errori, condizioni meteorologiche avverse e scarsità di materiali impedirono agli italiani di sfondare le linee e raggiungere Trieste[95].

Il comando italiano, già dopo l'ottava offensiva, voleva dare il via a un ennesimo assalto prima che tutto il fronte fosse bloccato dalla cattiva stagione in arrivo: l'azione ebbe inizio solo il 31 ottobre contro la linea passante per Colle Grande-Pecinca-bosco Malo, ma il 2 novembre Cadorna decise di sospendere l'attacco per mancanza di rifornimenti, anche se gli scontri ripresero comunque il 3: nel complesso si avanzò solo di qualche chilometro e le perdite sofferte ammontarono a 39.000 soldati per gli italiani e a 33.000 per gli austro-ungarici.[96]
L'offensiva Brusilov
Exquisite-kfind.png 	Per approfondire, vedi Offensiva Brusilov.
Soldati russi in trincea sul fronte est

L'Italia impegnata in Trentino si appellò allo zar per diminuire la pressione sul proprio fronte. I comandi russi sapevano che non era possibile sferrare nuovi attacchi per assistere gli alleati data la precaria situazione di truppe e materiali, che andavano radunati e preparati per una prossima decisiva offensiva da compiersi durante la stagione estiva[97]; solamente il generale Aleksej Alekseevič Brusilov reagì positivamente alla richiesta e poiché stava organizzando un attacco in luglio, anticipò l'azione a giugno per cercare di costringere gli austro-ungarici a trasferire truppe a est. Il 4 giugno 1916 l'offensiva iniziò con un potente tiro d'artiglieria, condotto da 1.938 pezzi su un fronte di circa 350 chilometri, dalle paludi di Pryp'jat' fino alla Bucovina[97]. Dopo aver sfondato in vari punti le linee austro-ungariche, in otto giorni i russi catturarono un terzo delle truppe che si opponevano loro (2.992 ufficiali e 190.000 soldati), 216 cannoni pesanti, 645 mitragliatrici e 196 obici. Il 17 giugno i russi presero Czernowitz, la città più orientale dell'Austria-Ungheria[98].

Alla fine di luglio la città di Brody, alla frontiera galiziana, cadde in mano ai russi, che nelle due settimane precedenti avevano catturato altri 40.000 austro-ungarici; ma anche le perdite russe erano state pesanti e nell'ultima settimana di luglio von Hindenburg e Ludendorff assunsero la difesa dell'ampio settore austriaco[99]. Ai primi di settembre Brusilov raggiunse le pendici dei Carpazi, ma lì si arrestò per le evidenti difficoltà geografiche e soprattutto perché l'arrivo di truppe tedesche da Verdun arrestò la ritirata austro-ungarica e inflisse gravi perdite ai russi. L'offensiva volse al termine e anche se non assestò un colpo mortale agli austro-ungarici, raggiuse l'obiettivo principale di distogliere importanti forze tedesche da Verdun e di costringere l'Austria a sguarnire il fronte italiano; per converso il potenziale bellico russo calò vistosamente per problemi interni e carenze di materiali[100].
La campagna di Romania
Exquisite-kfind.png 	Per approfondire, vedi Campagna di Romania.
Soldati romeni in addestramento

L'opportunità di scendere in campo con gli Alleati, l'amicizia che legava Nicolae Filipescu e Take Ionescu alle potenze occidentali e il desiderio di liberare i connazionali della Transilvania dal controllo austro-ungarico, convinsero l'opinione pubblica romena che l'entrata in guerra avrebbe portato notevoli vantaggi; l'avanzata di Brusilov incoraggiò la Romania il 27 agosto 1916 a compiere il passo decisivo. Il paese avrebbe avuto qualche probabilità di successo se fosse sceso in campo prima, quando la Serbia era ancora una forza attiva e la Russia non aveva ancora intaccato il proprio potenziale; i due anni in più di preparazione avevano raddoppiato il numero di soldati a scapito dell'addestramento, quando invece gli austro-tedeschi avevano ormai sviluppato tattiche e armi adatte alla guerra in corso. L'isolamento della Romania e l'incapacità dei suoi vertici militari avevano impedito la trasformazione di un esercito composto da fanteria in una forza moderna[101].

L'avventata iniziativa romena si risolse in un'enorme sconfitta: la lentezza delle divisioni che attraversarono i Carpazi consentì a von Falkenhayn (da poco sostituito al comando supremo da Hindenburg e Ludendorff e ora comandante della 9ª Armata sul fronte rumeno) di ingrossare le file austro-ungariche con l'invio di divisioni tedesche e bulgare. Mentre Ludendorff arginava i romeni sui Carpazi, il generale August von Mackensen li attaccò da sud-ovest e il 23 novembre li aggirò superando il Danubio; nonostante la reazione romena, la forza congiunta di von Falkenhayn e von Mackensen si dimostrò insostenibile per un esercito antiquato e mal comandato: il 6 dicembre gli austro-tedeschi entrarono a Bucarest continuando l'inseguimento dei romeni ormai in rotta[102]. La maggior parte della Romania, con i suoi fertili campi di grano e i giacimenti petroliferi, fu conquistata dagli Imperi centrali, che ridussero l'esercito romeno all'impotenza e inflissero una seria sconfitta politico-strategica agli Alleati[103].
I Balcani e il Caucaso
Exquisite-kfind.png 	Per approfondire, vedi Fronte macedone.
Una trincea britannica sul fronte macedone

Eliminata la Serbia, le forze austro-ungariche invasero il Montenegro ai primi di gennaio 1916 e nonostante la sconfitta patita nella battaglia di Mojkovac (6-7 gennaio) l'obbligarono a capitolare entro la fine del mese[104]. Lanciate all'inseguimento dell'armata serba in ritirata, le forze degli Imperi centrali penetrarono anche in Albania, in preda all'anarchia dopo che una rivolta popolare nel settembre 1914 aveva portato alla dissoluzione del governo centrale[105]: le truppe austro-bulgare occuparono il nord e il centro del paese entro la fine dell'aprile 1916, ma un corpo di spedizione italiano fu in grado di prendere il controllo delle regioni meridionali, nel tentativo di mantenere il possesso dello strategico porto di Valona[106]. Davanti Salonicco la situazione si era ormai stabilizzata in una lunga guerra di posizione: dopo il fallimento della prima battaglia di Doiran (9-18 agosto 1916), l'armata alleata (comprendente truppe francesi, britanniche, serbe, italiane e russe) subì un'offensiva bulgaro-tedesca lungo il fiume Strimone tra il 17 e il 27 agosto, riuscendo a contenerla; passate al contrattacco a metà settembre, le forze alleate presero Monastir nel sud della Serbia il 19 novembre seguente, senza però riuscire a spezzare il fronte bulgaro[104].
Artiglieri dell'esercito ottomano caricano un obice 10,5 cm FH 98/09 di produzione Krupp

All'inizio del gennaio 1916 i russi lanciarono nel Caucaso occidentale l'offensiva di Erzurum, cogliendo completamente di sorpresa la 3ª Armata ottomana che non si aspettava un attacco in pieno inverno: la vittoria russa nella battaglia di Köprüköy (10-19 gennaio 1916) obbligò gli ottomani ad abbandonare la strategica fortezza di Erzurum e a ritirarsi verso ovest dopo aver subito pesanti perdite[53]. Appoggiate anche da sbarchi lungo la costa del Mar Nero, le truppe russe dilagarono nell'Anatolia orientale prendendo l'importante porto di Trebisonda il 15 aprile e spingendosi nell'interno fino alle città di Muş ed Erzincan, dove ottennero una nuova vittoria sugli ottomani tra il 2 e il 25 luglio 1916; lo sfondamento fu contenuto solo con l'arrivo al fronte della 2ª Armata ottomana del generale Mustafa Kemal, composta da truppe richiamate dal settore di Gallipoli, che il 25 agosto riuscì a infliggere ai russi una sconfitta nella battaglia di Bitlis[53].

Il grosso dei combattimenti cessò alla fine di settembre 1916, con entrambe le parti bloccate da un inverno particolarmente duro; la situazione non subì grandi mutamenti nel corso del 1917, essendo i russi immobilizzati dai disordini in corso in patria e gli ottomani concentrati sul fronte del Medio Oriente contro i britannici[107]. L'armistizio di Erzincan del 5 dicembre 1917 e il ritiro della Russia dal conflitto posero infine termine alle operazioni nel Caucaso.
Venti di cambiamento (1917)
La Russia esce dal conflitto
Exquisite-kfind.png 	Per approfondire, vedi Rivoluzione russa e Trattato di Brest-Litovsk.
Guardie Rosse bolsceviche a Pietrogrado nel 1917

Le enormi perdite subite dalla Russia avevano minato alle fondamenta la resistenza morale e fisica del suo esercito, tanto che al fronte molti ufficiali non riuscivano più a mantenere la disciplina[108]. Su tutto il fronte i bolscevichi incitavano gli uomini a rifiutarsi di combattere e a partecipare ai comitati dei soldati per sostenere e diffondere le idee rivoluzionarie; dal fronte le agitazioni si trasmisero alle città e alla capitale. Il 3 marzo 1917 a Pietrogrado scoppiò un violento sciopero nelle officine Putilov, la principale fabbrica di armamenti e munizioni: l'8 marzo gli operai in sciopero erano circa 90.000, il 10 marzo fu proclamata la legge marziale e il potere della Duma fu messo in discussione dal Soviet cittadino guidato dal menscevico Chkheidze. I soldati inviati in città si unirono alla folla che protestava contro lo zar, al quale non restò altro che abdicare il 15 marzo 1917[109].

Fu proclamata una "Repubblica russa" retta dal Governo provvisorio russo dominato dal socialista Aleksandr Fëdorovič Kerenskij, il quale si affrettò a confermare la sua alleanza con gli anglo-francesi; in luglio, tuttavia, la nuova offensiva decisa dal governo repubblicano ("offensiva Kerenskij") si risolse in una decisa sconfitta per lo stremato esercito russo. Sfruttando il malcontento popolare e delle truppe verso la guerra, tra il 7 e l'8 novembre 1917 le forze bolsceviche si impossessarono dei centri di potere russi a Pietrogrado e Mosca: la repubblica fu abbattuta e al suo posto nacque una Repubblica Socialista Federativa Sovietica Russa retta da Vladimir Lenin, rientrato in Russia dalla Svizzera con il permesso dei tedeschi che ne avevano esattamente stimato l'impatto politico sull'avversario[110].

La prima mossa del nuovo governo bolscevico fu quella di intavolare trattative per far uscire la Russia dal conflitto. Il 1º dicembre una commissione bolscevica attraversò le linee tedesche a Dvinsk e giunse alla fortezza di Brest-Litovsk, dove una delegazione degli Imperi centrali li attendeva per intavolare trattative di pace[111]: Lenin intendeva chiudere il fronte per rivolgersi ai movimenti controrivoluzionari che già attaccavano i bolscevichi e gli Imperi centrali colsero l'occasione reclamando condizioni di resa durissime; dopo lunghi e complessi negoziati, il trattato di Brest-Litovsk firmato il 3 marzo 1918 sancì la fine della partecipazione russa al conflitto e dei combattimenti sul fronte orientale[112].
Staticità del fronte ovest
Exquisite-kfind.png 	Per approfondire, vedi Offensiva Nivelle e Battaglia di Passchendaele.
Soldati francesi in trincea

A dispetto delle pesanti perdite patite a Verdun e sulla Somme, alla fine del 1916 i comandi anglo-francesi erano convinti di aver acquisito una posizione di vantaggio sui tedeschi e di essere vicini alla vittoria[113]. Il nuovo comandante in capo francese, il generale Robert Nivelle, propose una serie di nuove offensive congiunte da condursi in primavera: mettendo a frutto la sua esperienza a Verdun, Nivelle propose di lanciare in successione una serie di brevi ma intensi assalti preceduti da un pesante fuoco di sbarramento dell'artiglieria, arrivando a promettere uno sfondamento decisivo del fronte nemico entro 24 ore[114]. Nel corso dei primi mesi dell'anno, tuttavia, sfruttando la pausa invernale i tedeschi avevano iniziato un ripiegamento sulle nuove e più salde posizioni della "linea Hindenburg", accorciando il fronte da difendere ed estendendo in profondità i loro sistemi di trincee.

Il 9 aprile i britannici, sostenuti da ampi contingenti provenienti dai dominion (canadesi, australiani, neozelandesi, sudafricani), diedero avvio all'"offensiva Nivelle" attaccando ad Arras: furono conquistate diverse importanti posizioni, come l'altura di Vimy, ma il fronte tedesco non fu spezzato e l'azione si arenò per il 16 maggio seguente. Rallentati dal tempo pessimo, i francesi diedero inizio alla loro parallela offensiva il 16 aprile, attaccando sullo Chemin des Dames: l'azione fu un disastro, con poco terreno guadagnato a fronte di perdite pesantissime, e dovette infine essere interrotta il 9 maggio. La sconfitta, giunta solo a pochi mesi dalla terribile prova di Verdun, distrusse il morale dell'esercito francese: in vari reparti si verificarono casi di insubordinazione e proteste contro la guerra, sfociate anche in alcuni episodi di ammutinamento e diserzione; Nivelle fu destituito e rimpiazzato dal generale Pétain, che s'impegnò a fondo per ristabilire l'ordine nei reparti francesi[114].
Portaferiti britannici alle prese con il fango di Passchendaele

Con l'esercito francese paralizzato dagli ammutinamenti, tutto il peso dell'offensiva ricadde quindi sulle spalle delle forze britanniche, cui toccò l'onere di sostenere il grosso dei combattimenti in Francia e nelle Fiandre[115]. Il 21 maggio i britannici avviarono la battaglia di Messines: dopo aver fatto brillare una ventina di gallerie di mina scavate sotto alle trincee tedesche nei mesi precedenti, le forze britanniche e dei dominion presero l'importante crinale di Messines, sul margine sud del saliente di Ypres. Il 31 luglio seguente Haig diede il via alla sua offensiva principale, attaccando da Ypres verso le posizioni tedesche nelle Fiandre: l'obiettivo strategico era quello di impossessarsi delle basi dei sommergibili tedeschi installate lungo la costa belga, ma l'attacco naufragò per la forte resistenza e le forti piogge che trasformarono il campo di battaglia in un mare di fango; l'azione si concluse il 6 novembre con solo modesti guadagni territoriali[116].

Non pago di questo insuccesso, il 25 novembre Haig attaccò il fronte tedesco davanti Cambrai: appoggiati da quasi 500 carri armati, i britannici penetrarono nelle trincee tedesche ma la carenza di riserve impedì di sfruttare il successo; pochi giorni dopo i tedeschi contrattaccarono sfruttando le nuove tattiche di infiltrazione, già sperimentate sul fronte orientale e italiano, e riconquistarono gran parte del terreno perduto[117]. La battaglia si concluse il 6 dicembre, quando l'inverno impose nuovamente un arresto alle operazioni su vasta scala.
Da Baghdad a Gerusalemme
Exquisite-kfind.png 	Per approfondire, vedi Campagna del Sinai e della Palestina.
Le forze britanniche entrano a Baghdad l'11 marzo 1917

Il governo britannico desiderava un successo spettacolare per risollevare il morale alleato dopo la disastrosa "offensiva Nivelle" e il caos rivoluzionario in Russia. In Mesopotamia le operazioni si erano praticamente fermate dopo la resa di Kut: i britannici erano intenti a migliorare la propria situazione logistica e gli ottomani erano troppo deboli per scacciarli dalla regione. Il nuovo comandante britannico, generale Frederick Stanley Maude, iniziò un'offensiva il 13 dicembre 1916, risalendo il corso del Tigri con il supporto di una flottiglia di cannoniere fluviali[118]; il 23 febbraio 1917 i britannici sconfissero gli ottomani nella seconda battaglia di Kut, obbligandoli alla ritirata: incoraggiato dal successo l'alto comando britannico autorizzò Maude a continuare l'avanzata e l'11 marzo fu presa Baghdad, sgombrata dagli ottomani. L'azione britannica proseguì poi verso nord in direzione di Samarra (caduta il 23 aprile), concludendosi alla fine di settembre nei pressi di Ramadi dove gli ottomani subirono una nuova sconfitta; il fronte entrò quindi in un lungo periodo di stasi, con entrambi i contendenti concentrati sulla campagna di Palestina[118].
Mitraglieri ottomani schierati nella zona di Gaza, impiegano delle MG 08 fornite dalla Germania

La vittoria britannica nella battaglia di Rafa il 9 gennaio 1917 aveva definitivamente allontanato la minaccia ottomana alla penisola del Sinai e i comandanti alleati iniziarono a progettare l'invasione della Palestina. Dopo una lunga preparazione logistica le forze del generale Archibald Murray iniziarono l'offensiva ai primi di marzo, subendo però una sconfitta nella prima battaglia di Gaza (26 marzo); un secondo tentativo di sfondare la linea difensiva ottomana davanti alla città, anche con il contributo di gas tossici e qualche carro armato, fallì nuovamente il 19 aprile seguente con gravi perdite per i britannici[119]. Nel giugno 1917 Murray fu rimpiazzato dal generale Edmund Allenby, mentre sul fronte opposto Erich von Falkenhayn giunse nel teatro con un piccolo contingente di specialisti tedeschi per rinforzare lo schieramento ottomano. Dopo lunghi preparativi, l'offensiva britannica iniziò alla fine dell'ottobre 1917: la vittoria nella battaglia di Beersheba (31 ottobre) consentì ai britannici di aggirare la linea difensiva ottomana, poi crollata dopo la sconfitta nella terza battaglia di Gaza (31 ottobre-7 novembre)[120]. Nonostante il clima invernale e i contrattacchi ottomani, Allenby proseguì l'avanzata e il 9 dicembre i reparti britannici occuparono Gerusalemme, importante obiettivo simbolico, prima di arrestarsi per il peggiorare delle condizioni meteorologiche[121].
Un gruppo di U-Boot tedeschi
Gli Stati Uniti entrano in guerra

Sebbene nel dicembre 1916 gli Imperi centrali fossero riusciti a impadronirsi di un importante canale di approvvigionamento con l'occupazione della Romania e l'acquisizione del controllo della regione danubiana, il nulla di fatto con cui si era conclusa la battaglia dello Jutland aveva lasciato ai britannici il dominio dei mari, permettendo loro di mantenere il blocco navale: esso era ormai diventato un problema ineludibile, ma d'altro canto i vertici militari nutrivano la speranza che, una volta annientato il blocco, avrebbero potuto risolvere la partita sul fronte occidentale nel giro di pochi mesi; i vertici tedeschi si risolsero quindi a estendere la guerra sottomarina, sebbene ciò aumentasse inevitabilmente il rischio di coinvolgere gli Stati Uniti d'America, già vicini politicamente all'Intesa. Il 1º febbraio 1917 la Germania formalizzò la cosiddetta guerra sottomarina indiscriminata: da quel momento in avanti ogni nave diretta ai porti dell'Intesa sarebbe stata considerata un bersaglio legittimo; pochi giorni dopo gli Stati Uniti ruppero le relazioni diplomatiche con la Germania[122].

Nonostante gli incidenti susseguitisi incessantemente per due anni, a partire dall'affondamento del RMS Lusitania, il presidente Thomas Woodrow Wilson si era attenuto alla sua politica di neutralità. L'annuncio della campagna sottomarina indiscriminata mostrò che le speranze di pace di Wilson erano utopistiche e, quando a ciò seguì il deliberato affondamento di navi statunitensi e il tentativo tedesco di istigare il Messico ad attaccare gli Stati Uniti (il caso del "telegramma Zimmermann"[123]), il presidente Wilson ruppe gli indugi[124]. Il 4 aprile 1917 presentò al Congresso la proposta di entrare in guerra: il 6 aprile gli Stati Uniti dichiararono guerra alla Germania. Nessuno dubitava che l'impatto delle truppe statunitensi in Europa sarebbe stato potenzialmente enorme; gli Stati Uniti avrebbero addestrato circa un milione di soldati, che a poco a poco sarebbero saliti a tre milioni. Ma ci sarebbe voluto almeno un anno, o forse più, prima che le truppe fossero addestrate, trasportate via nave in Francia e rifornite adeguatamente[125].
Caporetto
Exquisite-kfind.png 	Per approfondire, vedi Battaglia di Caporetto.
Truppe tedesche in marcia nella valle dell'Isonzo durante la battaglia di Caporetto

Sul fronte dell'Isonzo gli italiani sferrarono due nuove offensive a metà maggio e poi ancora ad agosto, guadagnando qualche posizione sul bordo dell'Altopiano della Bainsizza seppur al prezzo di molti caduti; il fronte austro-ungarico fu però talmente logorato che la Germania intervenne ancora una volta. Hindenburg e Ludendorff si accordarono con il comandante in capo austro-ungarico Arthur Arz von Straussenburg per l'organizzare un'offensiva combinata[126]. Alle 02:00 in punto del 24 ottobre 1917 le artiglierie austro-tedesche iniziarono a colpire le posizioni italiane dal monte Rombon all'alta Bainsizza, alternando lanci di gas a granate convenzionali, colpendo in particolare tra Plezzo e l'Isonzo[127].

Subito dopo la fanteria sfondò le linee italiane sia sulle montagne sia nella valle dell'Isonzo, dove una divisione tedesca raggiunse il pomeriggio del 24 ottobre la città di Caporetto; quindi gli austro-tedeschi avanzarono per 150 chilometri in direzione sud-ovest raggiungendo Udine in soli quattro giorni, mentre l'esercito italiano ripiegava disordinatamente con numerosi casi di disgregazione e collasso di reparti. Cadorna, venuto a sapere della caduta di Cornino il 2 novembre e di Codroipo il 4, ordinò all'intero esercito di ripiegare sul fiume Piave, ove nel frattempo era stata rafforzata una linea difensiva grazie agli episodi di resistenza sul fiume Tagliamento. La disfatta di Caporetto, oltre al crollo del fronte italiano e alla caotica ritirata delle armate schierate dall'Adriatico fino alla Valsugana, comportò la perdita in due settimane di 350.000 uomini fra morti, feriti, dispersi e prigionieri; altri 400.000 si sbandarono verso l'interno del paese[128]. L'avanzata degli austro-tedeschi fu infine bloccata sulle rive del Piave a metà novembre, dopo una dura battaglia difensiva.
La svolta (1918)
Un reparto di truppe d'assalto tedesche (Stoßtrupp); le rapide infiltrazioni effettuate da queste formazioni ebbero un ruolo importante nelle ultime offensive tedesche

Nonostante fosse sempre stata superiore in termini numerici alle potenze centrali, all'inizio del 1918 l'Intesa vide ribaltarsi la situazione, a causa delle perdite subite e del collasso della Russia: sarebbero dovuti passare parecchi mesi prima che le forze statunitensi facessero pendere nuovamente l'ago della bilancia in suo favore. Alla conferenza di Rapallo del novembre 1917 fu decisa la costituzione di un consiglio supremo di guerra dove i maggiori esponenti dei governi alleati sarebbero stati affiancati da rappresentanti militari[129]; di fatto questi ultimi non avevano però il potere esecutivo in quanto i capi di stato maggiore erano subordinati ai rispettivi governi, che nella conduzione della guerra anteponevano interessi economici. Nel frattempo la Germania iniziò a trasferire decine di divisioni dal fronte orientale a ovest: per la fine di gennaio 1918 ne aveva a disposizione 177 con altre trenta in arrivo, mentre il potenziale alleato, indebolito dalle enormi perdite nel pantano di Passchendaele, scese a 172 divisioni, formate ognuna da nove battaglioni invece che dai soliti dodici[130].

Il generale Ludendorff, cogliendo il momento favorevole e cercando di anticipare l'arrivo in forze delle truppe statunitensi, ripose le speranze di vittoria in una nuova, fulminea e imponente offensiva a occidente. Per poter utilizzare tutte le truppe disponibili era riuscito a estorcere una pace definitiva sia al governo bolscevico, sia alla Romania; inoltre per assicurare nel possibile una base economica alla sua offensiva, fece occupare gli immensi campi di grano dell'Ucraina, incontrando solo una misera resistenza da parte di truppe cecoslovacche ex-prigioniere dei russi[131].
Le offensive finali austro-tedesche
Exquisite-kfind.png 	Per approfondire, vedi Offensiva di primavera e Battaglia del solstizio.
Un carro armato tedesco A7V

Il 21 marzo Ludendorff lanciò la programmata offensiva che, in caso di successo, avrebbe consentito alla Germania di vincere la guerra[132]: i tedeschi assalirono le posizioni britanniche sulla Somme, provocandone il crollo e avanzando rapidamente nelle retrovie. I risultati conseguiti dai tedeschi durante l'offensiva furono impressionanti rispetto all'esito di altre battaglie sul fronte occidentale: catturarono 90.000 prigionieri e 1.300 cannoni, inflissero agli anglo-francesi 212.000 tra morti e feriti, annientarono l'intera 5ª Armata britannica; per contro dovettero registrare 239.000 perdite tra ufficiali e soldati, con alcune divisioni ridotte alla metà dei loro effettivi e molte compagnie con appena quaranta o cinquanta uomini[133].
Truppe del Corpo Expedicionário Português in trincea durante la quarta battaglia di Ypres

Nel tentativo di replicare il successo iniziale, Ludendorff lanciò una serie di assalti in sequenza in altre zone del fronte: in aprile i tedeschi sfondarono le linee tenute da britannici e portoghesi vicino Ypres, in maggio guadagnarono altro terreno attaccando i francesi tra Soissons e Reims, in giugno assaltarono le posizioni francesi davanti Compiègne, ma l'azione fallì e fu bloccata nel giro di pochi giorni. Contemporaneamente truppe anglo-statunitensi vennero in soccorso dei francesi contrattaccando sul fronte della Marna[134]. Il 15 luglio Ludendorff lanciò un'ultima disperata offensiva sulla Marna, ma a inizio agosto lo slancio tedesco su tutto il fronte cessò: l'esercito imperiale era a un soffio dalla vittoria ma esausto e dissanguato dalle enormi perdite cessò di avanzare; nel frattempo quasi un milione di soldati statunitensi erano giunti in Francia a dar manforte agli Alleati[135].

Anche sul fronte italiano la fine della guerra contro la Russia aveva permesso all'Austria-Ungheria di rischierare le sue truppe e di preparare un'offensiva risolutiva; l'esercito italiano, ora guidato dal capo di stato maggiore Armando Diaz, era tuttavia bene attestato sulle rive del Piave e in fase di rapida riorganizzazione dopo la disfatta di Caporetto. L'offensiva austro-ungarica coinvolse sessantasei divisioni ed ebbe inizio il 15 giugno (battaglia del solstizio): il Piave fu superato in alcuni punti, ma la forte resistenza italiana e la piena del fiume bloccarono infine gli attaccanti che il 22 giugno sospesero l'azione. Al termine dei combattimenti gli austro-ungarici avevano subito gravi perdite e logorato la loro già provata macchina bellica; fallita l'offensiva, che nei piani doveva annientare l'Italia e dare una svolta al conflitto, l'Austria-Ungheria si avviò a un'irrimediabile crisi militare e politica[136].
Truppe statunitensi in azione in Francia
Le controffensive alleate
Exquisite-kfind.png 	Per approfondire, vedi Offensiva dei cento giorni e Battaglia di Vittorio Veneto.

Esaurita la spinta offensiva degli austro-tedeschi, gli Alleati presero l'iniziativa. Sul fronte occidentale si erano infine dati un comando unificato nella persona del generale francese Ferdinand Foch: questi predispose i piani per una serie di attacchi con obiettivi limitati ma da attuarsi in rapida successione l'uno dopo l'altro per sottoporre i tedeschi a una pressione costante, sfruttando la superiorità numerica locale delle truppe anglo-franco-statunitensi oltre che la notevolmente accresciuta disponibilità di carri armati e aerei[137]. Già il 18 luglio truppe francesi e americane attaccarono il vulnerabile saliente tedesco sulle rive della Marna e per il 4 agosto ne avevano ricacciato i difensori indietro per quasi 50 chilometri. L'8 agosto iniziò una seconda offensiva davanti Amiens, condotta da truppe franco-britanniche appoggiate da 600 carri armati e 800 aerei: il successo alleato fu tale che Ludendorff definì l'8 agosto "il giorno più nero per l'esercito tedesco"[138]; il 15 agosto l'azione proseguì con un vigoroso contrattacco sulla Somme da parte di britannici e statunitensi.
Un carro leggero Renault FT-17 francese, molto usato nelle fasi finali della guerra

Mentre a Parigi il neocostituito Consiglio Interalleato progettava piani per la continuazione della guerra almeno fino al 1919[139], su tutto il fronte occidentale gli Alleati continuavano ad avanzare: tra il 12 e il 19 settembre, nel corso della loro prima offensiva autonoma, le truppe statunitensi del generale John Pershing riconquistarono Saint-Mihiel[140] e circa un mese dopo, il 26 ottobre, truppe franco-statunitensi diedero il via all'offensiva della Mosa-Argonne proseguita a fasi alterne fino a novembre; le due operazioni insieme valsero la conquista di oltre 500 km² di territorio. Frattanto il 27 settembre gli anglo-francesi avevano intrapreso la battaglia di Cambrai-San Quintino nel settore settentrionale del fronte e il 28 britannici, francesi e belgi attaccarono sul fronte di Ypres: le difese della "linea Hindenburg" furono sfondate, obbligando i tedeschi ad avviare l'evacuazione delle Fiandre e dei territori conquistati quattro mesi prima.
Truppe italiane superano il Piave durante la battaglia di Vittorio Veneto

Sul fronte italiano l'Impero asburgico era ormai a un passo dal baratro: assillato dall'impossibilità di continuare a sostenere lo sforzo bellico sul piano economico, era inoltre sempre meno in grado di tenere unito il vasto mosaico dei popoli sui cui governava, non riuscendo a proporre, se non tardivamente, delle valide alternative che ne riconoscessero l'identità; la rivoluzione delle varie etnie stava rapidamente maturando. Mentre l'Austria-Ungheria si dibatteva in simili problemi, l'Italia anticipò l'offensiva prevista per il 1919[141]. Il 23 ottobre cominciarono gli sbarramenti d'artiglieria e la costruzione di ponti di barche sul Piave, in condizioni climatiche pessime; nonostante la dura opposizione, gli italiani sfondarono la linea difensiva austro-ungarica e provocarono il collasso dell'esercito imperial-regio, che si ritirò in disordine verso le Alpi; mentre gli italiani avanzavano rapidamente in Veneto, Friuli e Cadore, Vienna iniziò i preparativi per avanzare una richiesta di armistizio[142].
Il collasso degli Imperi centrali
La Bulgaria fuori dal conflitto
Exquisite-kfind.png 	Per approfondire, vedi Storia della Bulgaria nella prima guerra mondiale.

Nei Balcani il 1917 si era chiuso con un'ulteriore situazione di stallo: un'offensiva lanciata tra aprile e maggio dal generale Maurice Paul Emmanuel Sarrail a capo dell'armata alleata di Salonicco si era conclusa con due sconfitte nella seconda battaglia di Doiran e nella battaglia del Crna, obbligandolo a sospendere le operazioni lungo tutto il fronte; gli Alleati ottennero invece un successo sul piano diplomatico quando il 29 giugno 1917 la Grecia dichiarò guerra agli Imperi centrali, dopo che il filo-tedesco re Costantino I era stato costretto ad abdicare[143]. Entrambe le parti avevano poco interesse a portare avanti grosse operazioni su questo teatro: l'attenzione degli Alleati era diretta principalmente al fronte occidentale e la Bulgaria era riluttante a continuare la guerra, avendo già occupato tutti i territori cui era interessata e dovendo sopportare una profonda crisi economica che aveva lasciato intere regioni praticamente alla fame[144].
Truppe bulgare in azione sul fronte macedone

A metà del 1918 il nuovo comandante delle forze alleate, generale Louis Franchet d'Espèrey, preparò i piani per una risolutiva offensiva lungo tutto il fronte macedone, convinto che la Bulgaria fosse sul punto di cedere[143]. Dopo lunghi preparativi l'offensiva del Vardar scattò il 14 settembre 1918: i reparti greco-britannici attaccarono verso est ottenendo un successo nella terza battaglia di Doiran (18-19 settembre) e le truppe francesi, serbe e italiane sfondarono il fronte bulgaro da ovest dopo la decisiva vittoria nella battaglia di Dobro Pole (15 settembre)[143]. Nella ritirata l'esercito bulgaro si disfece, mentre il paese era scosso da tumulti e manifestazioni contro la guerra: il 29 settembre, occupata dai francesi Skopje, la Bulgaria accettò l'armistizio di Salonicco avanzato dagli Alleati, uscendo ufficialmente dal conflitto il 30 settembre. Mentre le forze britanniche proseguivano la marcia verso est in Tracia alla volta di Istanbul, i franco-serbi mossero verso nord raggiungendo il Danubio il 19 ottobre e liberarono Belgrado dall'occupazione austroungarica il 1º novembre[143].
La resa dell'Impero ottomano
Exquisite-kfind.png 	Per approfondire, vedi Rivolta araba e Armistizio di Mudros.
Un'autoblindo britannica durante la battaglia di Megiddo

Nel teatro del Medio Oriente le forze dell'Impero ottomano stavano ormai cedendo su tutti i fronti. Nella penisola araba le litigiose tribù locali avevano infine trovato una certa guida unitaria sotto lo sharif Al-Husayn ibn Ali, insorgendo contro la dominazione ottomana; rifornite di armi e munizioni dagli Alleati e raggiunte da una missione di addestratori britannici capitanati dal colonnello Thomas Edward Lawrence (poi passato alla storia come "Lawrence d'Arabia"), le forze arabe iniziarono una massiccia campagna di guerriglia contro gli ottomani, prima interrompendo la ferrovia dell'Hegiaz e poi catturando l'importante porto di Aqaba sul Mar Rosso[118]. Gli irregolari arabi di Lawrence si spinsero poi verso nord per appoggiare gli sforzi finali dei britannici in Palestina.

La situazione sul fronte palestinese era rimasta sostanzialmente statica per gran parte del 1918, con l'attenzione degli Alleati concentrata sul fronte occidentale; l'offensiva finale poté iniziare solo il 19 settembre: mentre gli irregolari arabi mettevano in atto azioni diversive a est per attirare l'attenzione ottomana, le forze britanniche del generale Allenby attaccarono da ovest lungo la zona costiera, potendo contare su una netta superiorità numerica, una più efficace logistica e un assoluto dominio del cielo[145]. Le forze alleate ottennero una decisiva vittoria nella battaglia di Megiddo (19 settembre-31 ottobre) con una perfetta azione combinata[145]: la fanteria sfondò il fronte e aprì un varco per la cavalleria che, appoggiata da unità di autoblindo e bombardieri, inseguì con decisione gli ottomani impedendo loro di attestarsi su nuove posizioni; la ritirata si trasformò in rotta e le forze alleate dilagarono verso nord, penetrarono in Siria e occuparono Damasco (2 ottobre) e Aleppo (25 ottobre).

In Mesopotamia, ormai un fronte secondario, le preponderanti forze britanniche iniziarono la loro offensiva sul finire di settembre, dilagando nella zona di Mossul-Kirkuk e ottenendo un'importante vittoria nella battaglia di Sharqat (23-30 ottobre)[145]. Ormai in ritirata su tutti i fronti e con l'esercito ridotto a un sesto della forza originaria, all'Impero ottomano non restò altro che trattare la propria resa: il 30 ottobre i rappresentanti ottomani siglarono l'armistizio di Mudros e il 13 novembre una forza d'occupazione alleata si stabilì a Costantinopoli.
Il crollo dell'Austria-Ungheria
Exquisite-kfind.png 	Per approfondire, vedi Armistizio di Villa Giusti.
Le truppe italiane sbarcano a Trieste il 3 novembre 1918

Il 28 ottobre, a seguito del successo italiano nella battaglia di Vittorio Veneto, l'Austria-Ungheria chiese agli Alleati di iniziare le trattative per l'armistizio e in serata dette ordine all'esercito di ritirarsi[146]. A Praga la richiesta di armistizio provocò una decisa reazione dei cechi; il Consiglio nazionale cecoslovacco si riunì a palazzo Gregor, dove si era costituito tre mesi prima, e assunse le funzioni di un vero e proprio governo: ordinò agli ufficiali austriaci nel castello di Hradčany di trasferire i poteri, assunse il controllo della città e proclamò l'indipendenza dello stato ceco senza autorizzazione da parte di Vienna. A sera le truppe austriache nel castello deposero le armi[146]. Quello stesso giorno il Parlamento croato dichiarò che da quel momento Croazia e Dalmazia avrebbero fatto parte di uno "Stato nazionale sovrano di sloveni, croati e serbi"; analoghe dichiarazioni pronunciate a Lubiana e Sarajevo legarono le regioni occidentali dei Balcani all'emergente Jugoslavia[147].

Il 30 ottobre, mentre il governo austro-ungarico continuava ad adoperarsi per giungere all'armistizio con gli Alleati[147], a Vienna e a Budapest maturarono rapidamente delle rivoluzioni di stampo bolscevico che scoppiarono il 1º novembre; lo stesso giorno Sarajevo si dichiarò parte dello "Stato sovrano degli slavi meridionali"[148]. Il 3 novembre l'Austria firmò con l'Italia l'armistizio di Villa Giusti che entrò in vigore il 4, giorno in cui gli italiani entrarono a Trento e la Regia Marina sbarcò truppe a Trieste[142].
La fine a occidente
Exquisite-kfind.png 	Per approfondire, vedi Armistizio di Compiègne.
« La guerra è finita, certo in modo completamente diverso da quanto avevamo pensato »
(Affermazione fatta da Guglielmo II al suo seguito negli ultimi giorni della guerra[149])
I delegati alleati dopo la firma dell'armistizio di Compiègne

La Germania aveva visto il proprio potenziale umano gravemente compromesso da quattro anni di guerra, trovandosi d'altronde in gravi difficoltà dal punto di vista economico e sociale. Il 1º ottobre i britannici si apprestavano a superare la linea Hindenburg lungo il canale di St. Quentin e gli statunitensi a sfondare nelle Argonne; Ludendorff si recò direttamente dal Kaiser per chiedergli di avanzare subito una proposta di pace, dando la responsabilità della grave situazione a "idee spartachiste e socialiste che avvelenavano l'esercito tedesco"[150]. Le battaglie infuriavano ancora quando il 2 ottobre scoppiò la prima rivoluzione tedesca; il 4 ottobre il principe Maximilian di Baden telegrafò a Washington per richiedere l'armistizio[151]. La Germania pur essendo nello scompiglio non era precipitata nell'anarchia né aveva deciso di arrendersi: l'8 ottobre Wilson respinse la proposta e l'11 i tedeschi iniziarono a ritirarsi su tutto il fronte senza però rinunciare a combattere[152].

Ludendorff confidava di continuare la lotta nella speranza che un'efficace difesa della frontiera tedesca potesse alla lunga smorzare la determinazione degli Alleati. Ma la capitolazione dell'Austria-Ungheria il 3 novembre scoprì il fronte sud-orientale della Germania, dove la rivoluzione dilagava alimentata anche dalla riluttanza del Kaiser ad abdicare. La sola via d'uscita poteva essere raggiunta con un accordo con i rivoluzionari, così il 9 novembre il principe di Baden lasciò il posto a Friedrich Ebert facendo così cadere, come voleva il popolo e aveva specificato Wilson, i capi che avevano portato la Germania alla rovina[153].

L'offensiva alleata inflisse una serie di sconfitte all'esangue esercito tedesco, le cui truppe iniziarono ad arrendersi in numero sempre crescente; quando gli Alleati ruppero il fronte, la monarchia imperiale si dissolse e i due comandanti supremi Hindenburg e Ludendorff, dopo aver tentato invano di convincere il Kaiser a combattere a oltranza, si fecero da parte[154]. Di fronte alla rivoluzione interna e alla minaccia delle forze alleate ormai in vista del confine nazionale, i delegati tedeschi che si erano recati a Compiègne già il 7 novembre non ebbero altra scelta che quella di accettare le gravose condizioni imposte dagli Alleati. L'armistizio entrò in vigore alle ore 11:00 dell'11 novembre 1918, ponendo fine alla guerra[155].
Conseguenze
Exquisite-kfind.png 	Per approfondire, vedi Conseguenze della prima guerra mondiale.

Lo stato di belligeranza tra le varie nazioni rimase formalmente in vigore per diversi mesi dopo la firma degli armistizi. Il 18 gennaio 1919 si aprì la conferenza di pace di Parigi, incaricata di pervenire alla stipula dei definitivi trattati di pace: il 28 giugno 1919 venne firmato il trattato di Versailles tra la Germania e le potenze alleate, seguito il 10 settembre dal trattato di Saint-Germain-en-Laye con l'Austria, il 27 novembre dal trattato di Neuilly con la Bulgaria, il 4 giugno 1920 dal trattato del Trianon con l'Ungheria e il 10 agosto 1920 dal trattato di Sèvres con l'Impero ottomano. Quest'ultimo rimase inattuato a causa dello scoppio della convulsa guerra d'indipendenza turca, obbligando le potenze europee a sottoscrivere un nuovo accordo con la neo proclamata repubblica di Turchia il 24 luglio 1923 (trattato di Losanna).
Perdite umane
Exquisite-kfind.png 	Per approfondire, vedi Conteggio delle vittime della prima guerra mondiale.
Soldati anglo-indiani uccisi a Tanga, nell'Africa orientale tedesca

La prima guerra mondiale è stato uno dei conflitti più sanguinosi dell'umanità. Nei quattro anni e tre mesi di ostilità persero la vita circa 2 milioni di soldati tedeschi insieme a 1.110.000 austro-ungarici, 770.000 turchi e 87.500 bulgari; gli Alleati ebbero all'incirca 2 milioni di morti tra i soldati russi, 1.400.000 francesi, 1.115.000 dell'Impero britannico, 650.000 italiani, 370.000 serbi, 250.000 rumeni e 116.000 statunitensi. Considerando tutte le nazioni del mondo, si stima che durante il conflitto persero la vita poco meno di 9.722.000 di soldati con oltre 21 milioni di feriti, molti dei quali rimasero più o meno gravemente segnati o menomati a vita. Migliaia di soldati soffrirono di una inedita tipologia di lesioni, studiata per la prima volta proprio nel primo dopoguerra, consistente in una serie di traumatizzazioni psicologiche che potevano portare a un completo collasso nervoso o mentale: designata come "trauma da bombardamento" o "nevrosi di guerra", costituì la prima teorizzazione del disturbo post traumatico da stress[156]. L'enorme perdita di vite umane provocò un grave contraccolpo sociale: l'ottimismo della Belle Époque fu spazzato via e i traumatizzati superstiti del conflitto andarono a formare la cosiddetta "generazione perduta"[157].

I civili non furono risparmiati: circa 950.000 morirono a causa delle operazioni militari e circa 5.893.000 persone perirono per cause collaterali, in particolare carestie e carenze di generi alimentari (condizioni sofferte in particolare dagli Imperi centrali, sottoposti al blocco navale alleato), malattie ed epidemie (particolarmente grave fu quella della cosiddetta "influenza spagnola", che mieté milioni di vittime in tutto il mondo) e inoltre per le persecuzioni razziali scatenatesi durante il conflitto[158].
Crimini di guerra
Exquisite-kfind.png 	Per approfondire, vedi Stupro del Belgio, Crimini di guerra tedeschi nella prima guerra mondiale e Occupazione russa della Galizia.
Quadro di Évariste Carpentier raffigurante la fucilazione di civili belgi ad opera dei tedeschi a Blegny

Moltissimi civili perirono a causa di crimini di guerra, rappresaglie e persecuzioni razziali all'interno dei diversi paesi entrati in guerra; il diritto internazionale umanitario e la convenzione dell'Aia del 1907 furono ripetutamente violate durante il conflitto e solo la relativa ridotta estensione delle regioni occupate pose un freno alle stragi[159]. I dettami di Carl von Clausewitz, che consigliava una certa pressione sulle popolazioni invase affinché si potesse ottenere la resa dell'avversario, vennero applicati dall'esercito tedesco quando irruppe nel Belgio e in Francia settentrionale nel 1914: l'uccisione di parecchie centinaia di civili si verificò in varie località belghe come Sambreville, Seilles, Dinant e Lovanio, oltre che nei distretti francesi nord-orientali. I soldati tedeschi, colpiti da franchi tiratori civili (un'esperienza già vissuta nella guerra franco-prussiana del 1870) e suggestionati da non verificabili dicerie circa loro commilitoni accoltellati alle spalle o torturati mentre erano feriti e inermi, si ostinarono a combattere con ferocia ogni atto da loro giudicato "illegale"; durante l'avanzata in Belgio, durata un mese, fecero oltre 5.000 vittime tra i civili[160].

Alle città invase venne spiegato che il blocco navale alleato impediva alla Germania di fornire adeguate scorte alimentari e le popolazioni vennero salvate solo dalle derrate alimentari statunitensi distribuite dalla Committee for Relief in Belgium, guidata dal futuro presidente Herbert Hoover, che si prese cura anche dell'oltre mezzo milione di uomini rimasti disoccupati con lo spostamento delle fabbriche belghe in Germania, dove vennero inviati inoltre più di 60.000 lavoratori coatti e alcune decine di migliaia di loro colleghi volontari. Altri uomini, donne e ragazzi vennero obbligati ai lavori agricoli nelle vicinanze del luogo di coscrizione[161]. Per dividere ulteriormente la popolazione, i tedeschi fecero leva sugli antichi dissapori tra fiamminghi e valloni, arrivando a riconoscere il Governo provvisorio delle Fiandre del fiammingo August Borms[162]. Crimini di guerra vennero compiuti anche dalla marina tedesca: rispetto alla seconda guerra mondiale, nell'ambito della quale il processo di Norimberga verificò un solo caso di violazione delle leggi umanitarie da parte di un U-Boot, nei mari dove venne combattuta la Grande Guerra vi furono frequenti mitragliamenti di naufraghi e siluramenti di navi ospedale[162].
Civili serbi sono fucilati dalle truppe d'occupazione austro-ungariche

Benché avessero meno occasioni per infierire sulle popolazioni, crimini di guerra furono compiuti anche dalle potenze dell'Intesa. Gli abitanti che popolavano le terre lungo l'Isonzo occupate dagli italiani nel 1915 manifestarono in più di un'occasione i loro sentimenti ostili all'Italia: a Dresenza venne compiuto un attentato, peraltro fallito, contro il generale Donato Etna e per rappresaglia gli italiani uccisero alcuni abitanti; a Villesse, dopo un attacco della popolazione contro i bersaglieri, vennero fucilati più di 100 civili. Da queste terre furono deportati nell'Italia meridionale circa 70.000 abitanti e lo stesso fece l'Austria-Ungheria con i civili italofili, rumeni o serbi. La Russia obbligò le popolazioni tedesche del Volga a trasferirsi in Siberia[163]; circa 200.000 tedeschi che vivevano in Volinia e circa 600.000 ebrei furono deportati dalle autorità russe[164]. Nel 1916 fu inoltre emesso un ordine di espulsione per circa 650.000 tedeschi del Volga a est, ma la rivoluzione russa ne impedì l'attuazione[165]. Molti pogrom accompagnarono i moti rivoluzionari russi e la conseguente guerra civile russa: tra 60.000 e 200.000 civili ebrei vennero uccisi in tutto l'Impero russo[166].
Genocidi etnici
Exquisite-kfind.png 	Per approfondire, vedi Genocidio armeno, Genocidio degli Assiri e Genocidio dei greci del Ponto.
Civili armeni giustiziati probabilmente nella primavera del 1915

Tra il 1914 e il 1920 l'Impero ottomano, retto dal governo dei Giovani Turchi, intraprese lo sterminio di massa dei cristiani della Chiesa assira d'Oriente, della Chiesa ortodossa siriaca, della Chiesa cattolica sira e della Chiesa cattolica caldea, operazione che passerà alla storia come "genocidio assiro": si valuta che i morti non siano stati meno di 275.000. Nonostante i numeri enormi, tale genocidio rimase ai margini del dibattito storiografico[167].

Ben più noto è il cosiddetto "genocidio greco" svoltosi dal 1914 al 1924 ai danni dei greci del Ponto: poiché erano una delle poche minoranze cristiane in Medio Oriente, soffrirono ripetute persecuzioni e uccisioni da parte degli ottomani, una strage che fu definita non senza polemiche "genocidio" e che ancora oggi è motivo di controversie tra Turchia e Grecia; a quest'ultima, che riconobbe i massacri come crimini di guerra e che nel 1994 dichiarò il 19 maggio giornata commemorativa, si sono associati vari stati americani. Le vittime cagionate da fucilazioni, maltrattamenti, malattie e fame sono state calcolate a circa 350.000 nel giro di sette anni[168].

Nel biennio 1915-1916 l'Impero ottomano decise di deportare le popolazioni armene del Caucaso, ritenute infide e comunque di sentimenti anti-turchi, in Mesopotamia e Siria: centinaia di migliaia morirono durante le marce per fame, malattia o sfinimento. Il genocidio ebbe una breve e violenta ripresa una volta cessate le ostilità, quando Mustafa Kemal sterminò altre decine di migliaia di armeni per rendere più compatto il ceppo razziale turco[169].
Cambiamenti politici
Carta dell'Europa nel 1914 (sopra) e nel 1924 (sotto)
Carta dell'Europa nel 1914 (sopra) e nel 1924 (sotto)
Carta dell'Europa nel 1914 (sopra) e nel 1924 (sotto)

La Grande Guerra distrusse equilibri politici consolidati da anni e ridisegnò i confini nazionali di Europa e Medio Oriente: quattro grandi imperi (tedesco, austro-ungarico, russo e ottomano) erano scomparsi lasciando al loro posto nazioni prostrate dalla guerra; anche i vincitori erano gravati dalle perdite, dalle distruzioni, dalla spesso illusoria promessa di una vita migliore fatta ai soldati che tornavano dai campi di battaglia, dalla complessa gestione delle controversie territoriali tra i nuovi stati sorti in Europa centro-orientale[170].

L'Austria-Ungheria, ceduti territori a Italia, Polonia e Romania, si frazionò in una serie di nuovi Stati nazionali: la piccola prima repubblica austriaca era etnicamente coesa ma economicamente indebolita e lacerata dai dissidi sociali, come lo era il nuovo Regno dei Serbi, Croati e Sloveni che dovette affrontare i contrasti tra i vari gruppi etnici; più stabile, soprattutto sotto il punto di vista economico, si rivelò la Cecoslovacchia, gravata però dalla presenza di una forte minoranza tedesca nella regione di confine dei Sudeti[171]. L'Ungheria fu decisamente ridimensionata e perse un gran numero di abitanti, fatti che generarono il risentimento dei magiari e una serie di guerre di confine con cechi e romeni, oltre a un tentativo di instaurare un governo bolscevico a Budapest soffocato poi nel sangue.
Freikorps tedeschi durante i disordini postbellici su di un autoblindo Garford-Putilov

La Germania cedette l'Alsazia-Lorena alla Francia, porzioni di territorio alla Polonia, tra le quali il cosiddetto "corridoio di Danzica", e qualche altra zona di confine. La monarchia imperiale era crollata ed era stata rimpiazzata dalla debole "repubblica di Weimar", alle prese non solo con una situazione economica disastrosa ma anche con fortissimi conflitti interni e sociali, i quali sfociarono in ribellioni ispirate alla rivoluzione bolscevica, rabbiose repressioni e tentativi di colpo di Stato condotti dai Freikorps, formazioni organizzate dai movimenti reazionari e conservatori con i soldati smobilitati dal fronte. Anche per via dell'intransigenza dei francesi, il trattato di Versailles impose dure condizioni alla Germania, costretta a dover pagare un ingentissimo risarcimento per i danni di guerra e ad accettare una "clausola di colpevolezza per la guerra" che la riconosceva come unica responsabile; inevitabilmente queste misure finirono per alimentare il risentimento dei tedeschi e fornire argomenti di propaganda ai partiti nazionalisti ed estremisti[172]. Solo nel 1924, con il governo di coalizione del cancelliere Gustav Stresemann e la firma di un piano di aiuti economici e riorganizzazione del risarcimento dovuto (piano Dawes), la Germania poté ritrovare una certa stabilità.

La dissoluzione dell'Impero russo e della monarchia degli zar lasciò il posto a una serie di guerre: mentre i bolscevichi della neo proclamata Repubblica Socialista Federativa Sovietica Russa affrontavano in una feroce guerra civile le forze controrivoluzionarie dell'Armata Bianca, sostenute da truppe inviate dagli Alleati occidentali, le varie comunità del multietnico impero insorsero in armi nel tentativo di costituire proprie patrie nazionali, scontrandosi anche le une con le altre per definire i nuovi confini; in particolare fu la nuova repubblica di Polonia, tornata indipendente dopo oltre un secolo di occupazione straniera, ad affrontare i bolscevichi in una sanguinosa guerra per definire i propri confini orientali, conclusasi poi nel 1921. La sconfitta dei "bianchi" e la proclamazione dell'Unione Sovietica il 30 dicembre 1922 diedero stabilità alla caotica situazione orientale: i russi ristabilirono il loro dominio su Ucraina, Bielorussia e regioni caucasiche, ma dovettero accettare l'indipendenza di Finlandia, Polonia e stati baltici[173].
La sede della Società delle Nazioni a Ginevra

L'Impero ottomano fu spartito tra gli Alleati vittoriosi: Siria e Libano andarono alla Francia mentre il Regno Unito acquisì la Palestina, la Transgiordania e la Mesopotamia, dove fu costituito il nuovo Stato dell'Iraq; la mossa scontentò i nazionalisti arabi, insorti contro i turchi dietro le promesse d'indipendenza fatte dagli Alleati, gettando i germi di nuove rivolte[174]. Ridottasi alla sola Anatolia, la Turchia visse un periodo di tumulti e conflitti: sotto la guida di Mustafa Kemal le forze turche intrapresero una serie di guerre contro greci e armeni, riuscendo a dare al paese i confini odierni; nell'ottobre 1923 il sultanato fu abolito e la Turchia divenne una repubblica guidata dallo stesso Kemal[175]. La spartizione dell'impero coloniale tedesco, diviso tra Francia, Regno Unito e Giappone, generò lo scontento dell'Italia, aggravato dalla negazione di molte delle promesse fattele nel patto di Londra del 1915 e dando un potente strumento ai nazionalisti italiani che poterono parlare di una "vittoria mutilata"[176].

Negli anni del dopoguerra si presentò anche la prima crisi del colonialismo europeo: alcuni Stati, da lungo tempo sotto il giogo delle grandi potenze, cominciarono a rivendicare la propria indipendenza e causarono non pochi problemi all'Europa, specialmente riguardo al commercio di materie prime. Il presidente statunitense Wilson assunse il ruolo di mediatore e inaugurò una missione di civilizzazione volta a migliorare le nazioni più arretrate in modo da concedere loro l'indipendenza, non prima di averle affidate alla guida di potenze quali la Francia o il Regno Unito. Questi movimenti nazionalistici riguardarono in particolar modo paesi dell'Oriente, del Medio Oriente (come la Cina, l'India, l'Iraq e il Libano) e anche africani (quali l'Egitto o la Cirenaica)[177]. Gli Alleati e soprattutto il presidente Wilson si proposero di organizzare un nuovo sistema globale, fondato sulla risoluzione delle controversie per vie pacifiche e sull'autodeterminazione dei popoli. In un discorso che tenne davanti al Senato degli Stati Uniti l'8 gennaio 1919, Wilson riassunse i suoi propositi in quattordici punti sui quali spiccava il pensiero che dovesse esserci una "pace senza vincitori", poiché a suo parere una pace imposta avrebbe contenuto il germe di una nuova guerra[178]. Wilson fu tra gli strenui sostenitori della formazione di una "Società delle Nazioni", organismo internazionale mondiale che scongiurasse altri conflitti: la Società fu formalmente istituita il 28 giugno 1919 ma il Senato statunitense votò contro l'ingresso degli Stati Uniti nell'organismo, sostenendo invece una forte politica isolazionista del paese.
Effetti economici e sociali
L'iperinflazione in Germania: pacchi di banconote tedesche ormai senza valore

La guerra ebbe importanti effetti anche sul piano socio-economico di tutti i paesi. Gli assetti economici mondiali subirono un cambio radicale, con l'Europa che iniziò a cedere molte posizioni ai paesi extraeuropei: una tendenza iniziata anche prima del 1914, ma che fu catalizzata dalla guerra. Gli enormi costi economici del conflitto obbligarono le nazioni europee a liquidare i loro investimenti all'estero e chiedere prestiti ad altre nazioni, circostanza dalla quale gli Stati Uniti trassero enormi vantaggi: nel 1917 Washington fornì prestiti al Regno Unito per un totale di 4 miliardi di dollari e nel complesso gli investimenti all'estero degli Stati Uniti passarono dai 3,5 miliardi di dollari nel 1914 a 7 miliardi nel 1919; alla fine della guerra il centro finanziario mondiale si era spostato da Londra a New York.[179] Il Giappone, che godette di analoghi benefici, assunse il controllo di diverse rotte commerciali nella zona del Pacifico e vide una espansione e diversificazione della propria base industriale, condizioni che gli permisero di diventare per la prima volta nella sua storia un paese creditore invece che debitore. Stati come Brasile e Argentina sfruttarono il periodo bellico per rompere il vecchio schema che li vedeva come esportatori di materie prime in cambio dei prodotti finiti europei, iniziando a sviluppare proprie basi industriali che andarono a soppiantare parte dello spazio occupato dalle esportazioni delle nazioni europee[179].

La ripresa economica degli Stati europei fu lenta, a causa di vari fattori nazionali (la Germania fu ostacolata dall'alto debito di guerra da pagare e dall'iperinflazione galoppante, la Francia dalla perdita dei capitali investiti nella Russia zarista) e internazionali, legati alle restrizioni al libero commercio e all'imposizione di alte barriere doganali negli Stati Uniti e altrove[180]. Una vera ripresa economica si ebbe a partire dal 1924 ma le nazioni europee mancarono di spirito collaborativo e preferirono reggersi unicamente sulle proprie forze e possibilità, scelta individualista che facilitò l'esplosione della crisi economica seguente alla caduta della borsa di Wall Street del 1929[181]: poiché il centro di gravità dell'economia mondiale si era stabilmente spostato negli Stati Uniti, quando questi andarono in crisi trascinarono con sé il resto del mondo[180].
Un'operaia britannica al lavoro durante il periodo della Grande Guerra

La vita sociale aveva subito enormi strappi: 66 milioni di uomini erano stati inviati al fronte e i superstiti, al ritorno, trovarono condizioni disastrose[182], crisi economiche, penuria di viveri e, soprattutto nelle nazioni sconfitte, forti conflitti sociali sfocianti spesso in scontri sanguinosi. Il cameratismo nato tra i soldati al fronte fu spesso piegato a fini politici interni: oltre ai Freikorps tedeschi, ne furono un esempio i Black and Tans britannici (corpo armato costituito con i reduci smobilitati a fine conflitto e impiegato per le azioni più brutali durante la guerra d'indipendenza irlandese) o gli Arditi italiani (uomini scelti e addestrati per le azioni più rischiose, molti dei quali confluirono a guerra finita nelle formazioni dello squadrismo fascista)[183].

Da un punto di vista sociale, tuttavia, la guerra non produsse solo effetti negativi: trasformazioni già iniziate ma che tardavano ad affermarsi subirono un'improvvisa accelerazione, allentando la stretta del sistema di classe[157]. Importanti furono gli sviluppi in materia di emancipazione femminile e in molti dei paesi belligeranti le donne videro il proprio ruolo sociale ampliarsi rispetto a quello tradizionale di "madri di famiglia"[184]; il richiamo al fronte di milioni di uomini rese indispensabile l'apporto della manodopera femminile in agricoltura ma anche e soprattutto nell'industria: in Austria-Ungheria, se nel 1913 solo il 17,5% degli operai dell'industria era donna, nel 1916 questa percentuale era salita al 42,5%, mentre nella Germania del 1918 la quota della manodopera femminile nelle industrie di tutti i tipi raggiunse il 55%, con orari e condizioni di lavoro pari a quelli degli uomini[185]. La creazione di un gran numero di enti e uffici per gestire le nuove funzioni burocratiche ed economiche affidate allo Stato in tempo di guerra (solo in Francia la burocrazia statale crebbe del 25%) ebbe come conseguenza un elevato afflusso di manodopera femminile nella pubblica amministrazione e nei servizi statali[184]. Donne furono impiegate anche più direttamente nel conflitto: oltre che per i tradizionali ruoli di infermiere e assistenti sanitarie (e spie: celebre il caso di Mata Hari), furono reclutate in vari corpi incaricati di svolgere i servizi logistici nelle retrovie del fronte (come il Signal Corps Female Telephone Operators Unit, che gestiva le comunicazioni telefoniche del corpo di spedizione statunitense). A parte casi isolati anche in altri eserciti solo la Russia reclutò, nell'ultima fase del conflitto, unità da combattimento interamente femminili, che tuttavia ebbero un ridotto impiego al fronte[184].
L'influenza culturale
The Menin Road, quadro di Paul Nash

La Grande Guerra ebbe una profonda influenza sul mondo della letteratura e delle arti figurative. Il conflitto ispirò una copiosa produzione letteraria, sia di poesia che di narrativa: un gran numero di poesie e raccolte di poesie composte dagli stessi militari al fronte furono pubblicate già durante la guerra (tra le altre, quelle dei britannici Wilfred Owen e Isaac Rosenberg e dell'italiano Giuseppe Ungaretti), spesso critiche nei confronti della propaganda e concentrate sulle sofferenze dei soldati in trincea. Una delle prime opere di narrativa sul conflitto fu invece la novella Il fuoco del francese Henri Barbusse, edita nel 1916, che sfidando la censura sferrò una critica durissima al militarismo e alla guerra, riuscendo ad aggiudicarsi il Premio Goncourt[186]. Il dopoguerra vide un'ampia pubblicazione di romanzi, memoriali e diari scritti da combattenti ed ex combattenti: molte delle opere più famose uscirono nel periodo compreso tra la metà degli anni 1920 e la fine degli anni 1930, quando furono pubblicati I sette pilastri della saggezza di Thomas Edward Lawrence, Addio a tutto questo di Robert Graves, Niente di nuovo sul fronte occidentale di Erich Maria Remarque, Addio alle armi di Ernest Hemingway e Un anno sull'Altipiano di Emilio Lussu[187].

Le esigenze della propaganda stimolarono la produzione artistica: tutti i principali eserciti belligeranti non solo inviarono al fronte fotografi ufficiali e unità cinematografiche militari per riprendere (pur sotto i rigidi vincoli della censura) i combattimenti, ma patrocinarono anche le opere di "pittori di guerra" inviati a documentare le attività belliche e disegnatori impegnati nella realizzazione di manifesti e illustrazioni propagandistiche (celebri, in tal senso, le opere del francese Jean-Jacques Waltz, meglio noto come "Hansi")[188]. La guerra ispirò opere convenzionali ma anche forti sperimentazioni e movimenti d'avanguardia contrari alla tradizione[189]; sebbene non mancassero artisti e movimenti artistici favorevoli alla guerra (celebre il caso del futurismo italiano), molti degli artisti più noti maturano atteggiamenti di forte opposizione dopo le loro esperienze dirette al fronte, mettendo in mostra tutta la barbarie e l'assurdità del conflitto: fu questo il caso, ad esempio, dei pittori britannici Paul Nash e Wyndham Lewis o dei tedeschi Otto Dix e George Grosz[190].

La guerra ispirò una notevole produzione cinematografica, che proprio quando scoppiò il conflitto stava affermandosi come principale divertimento di massa. I film realizzati durante il periodo avevano intenti propagandistici, trasmettendo l'idea di una guerra come confronto tra "Bene" e "Male" e veicolando messaggi patriottici anche nel caso di opere di evasione (come nelle pellicole Maciste alpino o Charlot soldato)[138]; molte delle pellicole realizzate nel primo dopoguerra tesero a mitizzare il conflitto e a smorzarne l'orrore, calandolo nel contesto di storie romantiche, avventurose o focalizzate sul tema del cameratismo tra i soldati al fronte. Con poche eccezioni (come All'ovest niente di nuovo, trasposizione del romanzo di Remarque uscita nel 1930, e La grande illusione del 1937), i film di denuncia della guerra e della sua insensatezza comparvero solo nel secondo dopoguerra: tra questi Orizzonti di gloria di Stanley Kubrick, Oh, che bella guerra! di Richard Attenborough[191] e Capitan Conan di Bertrand Tavernier.
La pace e la memoria
Exquisite-kfind.png 	Per approfondire, vedi Memoriali della prima guerra mondiale.
Un tipico memoriale della prima guerra mondiale, qui a Pagny-le-Château in Francia

Al termine del conflitto in tutta Europa, su ogni campo di battaglia e in ogni città e paese in lutto, sorsero monumenti commemorativi di varia estensione come a Vimy, a Thiepval, a Douaumont oppure a Redipuglia[192]. Parallelamente si alternarono in tutti i campi di battaglia cerimonie e commemorazioni: nell'autunno 1920 il capo della Commissione imperiale per le tombe di guerra britanniche scelse cinque spoglie tra i caduti senza nome sul fronte occidentale, uno solo dei quali venne selezionato dal tenente colonnello Henry Williams per essere inumato a Londra e dare a centinaia di migliaia di persone un luogo dove ricordare e pregare i propri cari dispersi in battaglia. La salma fu scortata per tutto il nord della Francia, poi il feretro salpò per la Gran Bretagna a bordo del cacciatorpediniere Verdun e l'11 novembre 1920 ebbe luogo a Londra la solenne cerimonia funebre del "Milite Ignoto"[193].

Una dopo l'altra le tombe del Milite Ignoto vennero inaugurate in tutti i paesi partecipanti al conflitto appena concluso. I tedeschi ne eressero una a Tannenberg nel 1927 e una al Neue Wache di Berlino nel 1931; a Parigi venne posizionata la tomba del Milite Ignoto alla base dell'Arco di Trionfo[194]; in Italia venne affidata a Maria Bergamas, la madre del volontario irredento Antonio Bergamas disperso in combattimento, la scelta di una salma tra undici bare di soldati non identificati caduti in vari fronti di battaglia. La bara prescelta fu deposta in un carro ferroviario che sfilò in tutta Italia fino a Roma, dove il 4 novembre 1921 fu prima deposta nella Basilica di Santa Maria degli Angeli e dei Martiri, poi traslata negli anni trenta al Vittoriano[195].

Su tutti i campi di battaglia nacquero cimiteri di guerra gestiti dalle commissioni di guerra dei diversi paesi, che diventarono meta di pellegrinaggio per chi era alla ricerca di un proprio caro o per commemorare un commilitone. Non passò anno senza che si celebrasse qualche cerimonia o si inaugurasse un monumento. Le cerimonie conobbero una stasi durante il secondo conflitto mondiale, quando molti dei campi di battaglia vennero occupati dai tedeschi, ma dopo la fine del conflitto ripresero regolarmente[196].
L'avanzamento tecnologico
Exquisite-kfind.png 	Per approfondire, vedi Evoluzione tecnologica nella prima guerra mondiale.
Paradossale immagine in cui si accosta la innovativa tecnologia del carro armato all'uso del piccione per comunicare con le retrovie, Albert, agosto 1918

Gli anni della prima guerra mondiale videro la più rapida accelerazione del progresso tecnologico militare della storia. Se si eccettua l'invenzione della bomba atomica, durante la seconda guerra mondiale le innovazioni tecnologiche si succedettero con ritmo molto più lento e gli armamenti, le tattiche, l'organizzazione delle forze armate coinvolte non subirono sostanziali cambiamenti. Durante la Grande Guerra accadde invece che le compagnie di fanteria francesi, tedesche e britanniche nel 1918 fossero completamente diverse da quelle del 1914 per la struttura organica, tattiche e armamenti[197].

All'inizio della guerra nessun esercito intuiva ancora che la mitragliatrice leggera sarebbe diventata la principale arma della fanteria e che gli aeroplani, utilizzati esclusivamente per l'osservazione aerea, sarebbero diventati mezzi veloci e ben armati in grado di fornire appoggio tattico. Nel 1918 i soldati indossavano elmetti d'acciaio, erano dotati di maschere antigas, si proteggevano usando sbarramenti di filo spinato, combattevano muniti di una vasta gamma di armi (molte di recente introduzione come le bombe a mano o i lanciafiamme) e potevano contare sul supporto di carri armati e di forze aeree[198]. L'esuberante sviluppo tecnologico fece debordare il conflitto dai confini del campo di battaglia vero e proprio, coinvolgendo le città nelle retrovie e facendo dei civili un bersaglio delle operazioni belliche: questo sia a causa dell'incremento della gittata dell'artiglieria (il Parisgeschütz tedesco era capace di colpire la capitale francese da 120 chilometri di distanza[199]), sia delle prime tecniche di bombardamento strategico eseguito inizialmente tramite dirigibili e poi con i primi rudimentali esemplari di bombardieri strategici (come il Gotha G.IV tedesco, l'Handley Page Type O britannico, i Caproni italiani[200]).
L'esperienza dei soldati
Guerra e ammutinamento
L'esecuzione di un disertore francese a Verdun

In tutti gli eserciti belligeranti la giustizia militare riuscì generalmente a tenere sotto controllo gli episodi di insubordinazione, diserzione e ammutinamento tra le truppe, ricorrendo spesso a giudizi severi e scarsamente rispettosi dei diritti degli imputati. Particolarmente caustica fu la giustizia militare italiana, che durante la guerra condusse 350.000 processi per 150.000 condanne, di cui più di 4.000 alla pena capitale[201]: il numero dei fucilati italiani (in seguito ad un processo, per quanto poco garantista) si attestò a 729, cui vanno aggiunti oltre 300 casi di esecuzioni sommarie sul campo secondo il metodo della decimazione (una pratica seguita nel solo Regio Esercito). A titolo di paragone, l'esercito britannico (con un numero di mobilitati più o meno pari a quello italiano) fucilò 350 soldati durante la guerra e quello francese (con un numero doppio di effettivi) 600, con solo rarissimi casi di esecuzione sommaria[202].

Nel 1917, dopo quasi tre anni di scontri sanguinosi con risultati modesti, iniziò a serpeggiare nelle file di molti eserciti un forte malcontento che assunse diverse forme, dai casi di semplice indisciplina fino all'insubordinazione, per arrivare a vere e proprie sommosse e ammutinamenti in particolare dopo la diffusione delle prime notizie sulla rivoluzione in Russia, dove i soldati si schierarono in massa con i dimostranti bolscevichi[203].

Nel maggio 1917 vari reparti francesi reduci dalla fallimentare offensiva Nivelle iniziarono una vasta serie di ammutinamenti e sommosse, tornando nelle retrovie e rifiutandosi di obbedire agli ordini; il fenomeno si estese poi a circa metà dell'esercito francese, coinvolgendo circa 50 divisioni[204]. Il 1º giugno a Missy-aux-Bois un reggimento di fanteria francese si impadronì della città e nominò un "governo pacifista"; per una settimana regnò il caos in tutto il settore del fronte mentre gli ammutinati si rifiutavano di tornare a combattere. Le autorità militari agirono tempestivamente e sotto il pugno di ferro di Pétain cominciarono gli arresti di massa e si insediarono le corti marziali, che giudicarono colpevoli di ammutinamento 23.395 soldati, dei quali più di 400 furono condannati a morte (sentenza poi ridotta a 50 fucilati e lavori forzati nelle colonie penali per gli altri). Contemporaneamente Pétain, per ricondurre sotto controllo le truppe, concesse ai soldati periodi di riposo più lunghi, congedi più frequenti e rancio migliore: dopo sei settimane gli ammutinamenti erano cessati[205].

Tutti i principali eserciti belligeranti (con l'eccezione di quello statunitense) vissero episodi di ammutinamento e indisciplina collettiva più o meno estesi nel periodo tra il 1917 e il 1918. Nel luglio 1917 una brigata italiana acquartierata vicino Palmanova si ammutinò e anche se l'episodio si esaurì nel giro di pochi giorni, le autorità reagirono severamente con 32 uomini fucilati di cui 12 tratti a sorte secondo il sistema della decimazione[201]; il morale pessimo fu poi una delle cause dello sgretolamento di molti reparti durante la ritirata di Caporetto a novembre. L'esercito britannico ebbe un unico caso di indisciplina collettiva, quando nel settembre 1917 truppe acquartierate nel campo di riposo di Étaples si scontrarono con la polizia militare a causa delle dure condizioni cui erano sottoposte; la cosa fu effimera e non lasciò particolari conseguenze[206]. L'esercito austro-ungarico fu afflitto da continui episodi di diserzione e nelle ultime fasi del conflitto i reparti si divisero su base etnica rifiutandosi di eseguire gli ordini. L'esercito tedesco si dimostrò molto più resistente, ma dopo il fallimento delle ultime offensive a occidente nell'agosto 1918 sperimentò anch'esso episodi di disobbedienza e di resa in massa. A novembre fu l'intera flotta tedesca di superficie ad ammutinarsi: bloccati in porto dall'inattività, con poco cibo e disciplina ferrea, i marinai insorsero contro la decisione dei loro ufficiali di sacrificarli in un ultimo attacco suicida contro la Royal Navy, dando un contributo importante al crollo del regime monarchico[207].
Prigionia
Prigionieri tedeschi in Francia

I prigionieri di guerra vissero generalmente in condizioni pietose, una situazione che distinse nettamente la prima dalla seconda guerra mondiale: tutti i prigionieri subirono la fame, le epidemie, condizioni igieniche precarie e occasionali episodi di crudeltà, ma non sistematici atti di atrocità[208]. Trattamenti duri potevano però essere frequenti: nell'agosto 1915 i comandi austro-ungarici ebbero l'ordine di trattare i prigionieri italiani, appartenenti a una nazione "traditrice", più duramente dei prigionieri russi o serbi, considerati avversari "leali"; dei 600.000 italiani caduti in mano austro-ungarica almeno 120.000 morirono, il 65% circa dei quali per tubercolosi, cachessia o inedia. Sovente i prigionieri italiani vennero mandati al fronte a scavare trincee[209].

L'Impero tedesco occupò i prigionieri "occidentali" nell'industria di guerra, elargendo piccole paghe e un trattamento discreto; russi e rumeni continuarono invece a soffrire la fame nei campi di prigionia e forse non più della metà di essi sopravvissero alla guerra[210]. All'inizio del 1916 la Russia aveva catturato 100.000 tedeschi e 900.000 austro-ungarici: non furono sottoposti a particolari vessazioni, ma il freddo e privazioni varie ne avevano già uccisi 70.000 alla fine dell'anno[210].
Corrispondenza dal fronte
Cartolina postale militare in franchigia, con timbro di visto censura, utilizzata dai militari per scrivere alle famiglie

Tra i documenti sopravvivono oggi discrete quantità di lettere, che testimoniano la terribile situazione sofferta da militari e civili. I mittenti sono il più delle volte soldati semplici che scrivono per tenersi in contatto con la famiglia: il momento della consegna della posta era sempre atteso con ansia e gioia e rappresentava forse uno dei pochi pensieri che sollevava il morale dei soldati. Il linguaggio utilizzato è spesso sgrammaticato e di difficile comprensione, poiché gli uomini si esprimevano abitualmente in dialetto o avevano un'incerta calligrafia, di solito dovuta alle condizioni improbe[211].

Inviare e ricevere lettere era difficile perché non sempre erano disponibili carta, penna, inchiostro e francobollo; alle truppe furono quindi distribuite apposite cartoline militari da spedire in franchigia. Tutta la posta era sottoposta a censura: anche senza volere la corrispondenza poteva contenere informazioni potenzialmente nocive per la sicurezza e al fine di evitarne la divulgazione la censura apriva i documenti, controllava il contenuto e, se ritenuto innocuo, richiudeva le buste con le cosiddette "fascette di censura", che recavano la scritta "Verificato per censura". Spesso le lettere venivano "censurate" con vistose cancellazioni fatte con l'inchiostro di china. Era vietato inviare cartoline che potessero rivelare la posizione dei reparti o utilizzare sistemi criptati di comunicazione, quali la stenografia e il codice Morse. Ancora più rigidi erano i controlli sulla posta dei prigionieri di guerra, controllata dalle censure di entrambi i contendenti[212].
Supporto e opposizione alla guerra
Coscrizione e volontari
Soldati tedeschi accompagnati da civili festanti durante la mobilitazione del 1914

L'inizio della guerra nel 1914 fu salutato da uno scoppio di entusiasmo popolare e dal compatto sostegno di tutte le forze politiche: se l'appoggio dei partiti nazionalisti era scontato, anche i principali movimenti socialisti europei, a dispetto dei principi antibellicisti dettati dalla Seconda Internazionale, si allinearono all'ondata di patriottismo montante e sostennero i rispettivi governi nella scelta della guerra; il Partito Socialdemocratico Tedesco, all'epoca il più forte partito socialista d'Europa e ferreo oppositore della monarchia guglielmina, votò quasi compatto il 4 agosto 1914 per l'attribuzione al governo dei crediti di guerra[213]. L'adesione popolare, benché non universale, fu ovunque massiccia: nel 1914 in Francia, al contrario di previsioni d'anteguerra che parlavano di un 10% di renitenti tra i richiamati alle armi, gli assenti risultarono appena l'1% dei coscritti[214]; i più entusiasti si ritrovarono nelle classi medio-alte ma le masse cittadine e rurali dimostrarono di accettare la guerra senza drammatizzazioni, consentendo ai governi di proclamare la mobilitazione generale senza timore di opposizioni popolari[213]. Il numero dei mobilitati durante i quattro anni del conflitto raggiunse cifre imponenti, surclassando ogni precedente conflitto europeo: la Germania mise in campo più di 13 milioni di soldati, la Russia 12 milioni, Francia e Impero britannico più di 8 milioni e mezzo, l'Austria-Ungheria quasi 8 milioni e l'Italia quasi 6 milioni[215].
Dragoni algerini in Belgio nel 1915 durante una carica

Tutti i principali Stati europei basavano i loro sistemi militari sulla coscrizione militare obbligatoria della popolazione maschile, generalmente partendo dalle classi di ventenni ma estendendola poi, con l'aumentare delle perdite, anche alle classi più giovani (l'Italia ad esempio mobilitò nel 1917 i diciottenni, i cosiddetti "ragazzi del '99"). L'eccezione più rilevante era costituita dall'Impero britannico, che invece si affidava a un esercito interamente di volontari; esaurito l'entusiasmo iniziale e aumentate le perdite, anche i britannici dovettero ricorrere alla coscrizione obbligatoria: nel Regno Unito la leva fu introdotta nel gennaio del 1916 per gli scapoli e nel giugno seguente per il resto della popolazione maschile, mentre il Canada la introdusse nel 1917. Due tentativi di introdurre la coscrizione in Australia furono entrambi respinti da referendum popolari, anche se i tassi di reclutamento volontario rimasero alti per tutta la durata del conflitto[216].

Le potenze entrate in guerra reclutarono anche le popolazioni indigene delle colonie per sostenere il proprio sforzo bellico. Mentre la Germania, subito privata del contatto con le sue colonie, usò le popolazioni locali esclusivamente contro i britannici in Africa, le potenze dell'Intesa non ebbero limiti nell'arruolare e trasportare al fronte gli uomini dei loro vasti imperi coloniali[217]. Durante il conflitto la Francia mobilitò 818.000 coloniali, 449.000 dei quali combatterono nel territorio metropolitano[218]. Più consistente fu invece la risposta delle colonie britanniche all'appello della madrepatria: Canada, Australia, Nuova Zelanda e Sudafrica misero a disposizione soldati che vennero poi destinati al fronte occidentale o al Medio Oriente, mentre le truppe di colore, per ragioni climatiche, furono impiegate prevalentemente al di fuori dell'Europa. Nel complesso circa il 50% dei soldati britannici (2.747.000) appartenevano alle colonie[218].
Pacifismo
Vignetta antibellicista di John French Sloan, 1914

L'opposizione alla guerra crebbe con l'intensificarsi del conflitto. Il 1º maggio 1916 il deputato socialista Karl Liebknecht organizzò una piccola manifestazione contro la guerra nel centro di Berlino; arrestato e condannato a due anni e mezzo di prigione, il giorno del processo 50.000 operai delle fabbriche berlinesi fermarono il lavoro per protestare, uno dei primi scioperi politici della guerra[219]. Nel corso del 1917 scoppiarono varie proteste popolari contro la guerra, principalmente scatenate dalla penuria di generi alimentari e dai bassi salari: in aprile 300.000 operai berlinesi scesero in sciopero, mentre un raddoppio dei prezzi dei generi alimentari di base portò a scioperi e manifestazioni di piazza a Parigi e in altre città della Francia nel maggio seguente. In agosto scioperi e cortei contro la carenza di pane sfociarono in scontri con i soldati a Torino e Milano, con decine di morti e centinaia di arresti; nel gennaio 1918 la carenza di generi alimentari provocò proteste e sommosse in tutte le principali città dell'Austria-Ungheria[220]. Solo in Russia tuttavia gli scioperi e le sommosse di piazza portarono alla caduta del governo e all'uscita del paese dalla guerra: nei paesi occidentali, accordi sindacali e piccole concessioni salariali bastarono generalmente a far rientrare le proteste, sebbene la situazione fosse molto tesa al termine della guerra[221].

La repressione del dissenso fu severa in tutti i paesi belligeranti: il filosofo britannico Bertrand Russell fu condannato a sei mesi di prigione per le sue pubbliche posizioni contro la guerra[186] e negli Stati Uniti il sindacalista Eugene Victor Debs ricevette una condanna a 10 anni di detenzione per i suoi discorsi contro la leva obbligatoria. Dopo l'iniziale appoggio alla guerra, i movimenti socialisti europei tornarono su posizioni pacifiste e contrarie al conflitto, tentando anche di costituire un fronte comune e internazionalista a partire dalla conferenza di Zimmerwald del settembre 1915; su un fronte politico opposto, il Papa Benedetto XV si fece promotore di diverse proposte di pace tra le nazioni belligeranti, come nella sua prima enciclica Ad Beatissimi Apostolorum del novembre 1914 e nella Nota del 1º agosto 1917 (famosa per la definizione del conflitto come «inutile strage»), rimaste interamente lettera morta a causa dell'ostilità dei governi a un accordo che portasse a una semplice restaurazione della situazione anteguerra[222].

Il Regno Unito rimase il solo paese dove fosse legalmente possibile fare obiezione di coscienza alla coscrizione militare e circa 16.500 cittadini britannici chiesero l'esenzione dalla leva: la maggior parte di loro, tuttavia, scelse di prestare comunque servizio in ruoli non combattenti, lavorando nelle fabbriche o come assistenti di sanità. Le leggi britanniche sull'obiezione erano molto avanzate per l'epoca, ma gli obiettori "totali" (che rifiutavano cioè anche i servizi alternativi) erano trattati da criminali, incarcerati e oggetto di pesante disprezzo sociale. Il durissimo regime carcerario cui fu sottoposto il pacifista e obiettore Stephen Hobhouse generò proteste che arrivarono fino in parlamento, portando a una scarcerazione di massa degli obiettori totali nel dicembre 1917[223].
La propaganda e la censura
Manifesto propagandistico tedesco: "Aiutateci a vincere - Sottoscrivete il prestito di guerra"

Uno degli aspetti rilevanti della Grande Guerra fu il sistematico impiego della propaganda e della censura da parte di tutte le autorità civili, militari e perfino religiose di ogni nazione belligerante, per giustificare di fronte all'opinione pubblica e rendere accettabili ai combattenti scelte di ordine politico, economico, sociale e militare eticamente discutibili[224]. Propaganda e censura furono istituzionalizzate quasi ovunque, creando appositi uffici dedicati al controllo delle informazioni circolanti e alla creazione di nuove secondo gli schemi prefissati dai governi e dagli stati maggiori[225].

In Italia l'attività di propaganda a favore dell'intervento e poi della guerra si diffuse pervasivamente, attraverso la costituzione capillare - presto controllata mediante decreti del ministero degli Interni, della Guerra e con circolari prefettizie - di innumerevoli comitati nazionali e locali: quest'ultimi, promossi dai maggiorenti del posto o dallo stesso sindaco, presero vita praticamente in ogni comune e raccolsero l'adesione delle Pro-loco, delle associazioni, delle società cooperative, dei circoli e delle congregazioni. Ne orientarono quindi l'attività verso iniziative diverse, quali organizzare manifestazioni per la raccolta di fondi destinati alle famiglie dei richiamati, intrattenere i soldati in licenza, produrre o raccogliere generi alimentari e abbigliamento (specialmente in lana) destinati ai combattenti, assistere i convalescenti, onorare i caduti (le cui salme iniziavano a tornare dalle zone di guerra) e molte altre.
Manifesto britannico per il reclutamento di volontari; raffigurato è Horatio Herbert Kitchener, ministro della guerra

Soprattutto nei primi mesi fu fervida in ogni luogo la preparazione di concerti, recite, giochi di società, feste corredate da cortei, palchi o discorsi pubblici. Spesso tali intrattenimenti fecero uso di materiali omologati, generalmente banali e di qualità artistica relativa, presi sia dal repertorio più o meno classico (monologhi, romanze, commedie, arie classiche, inni, cori) variamente arrangiato a uso popolare in marcette, farse, scenette comiche e canzonette; sia dal nuovo repertorio iconografico e stereotipico che la guerra contribuì a formare: ad esempio l'Inno Interventista di Italo Compagni o il Soldato Belga morente di Palmabella[226]. Sebbene nata con lo scopo di alleviare le sofferenze dei soldati e delle rispettive famiglie, questa serie di iniziative pubbliche accelerarono il progressivo distacco tra combattenti e civili: solo l'impegno nella propaganda da parte dei mutilati e invalidi di guerra, tra i quali si segnala Fulcieri Paulucci de Calboli, riuscirà, soprattutto a partire dal 1917, a colmare questo divario[227].
Il ruolo degli intellettuali e della stampa

Dal 10 agosto 1914, con l'invocazione rivolta da Louis Gillet alla Francia perché "diradasse una volta per sempre le nebbie di germanesimo che l'avevano avvolta e che insozzavano il mondo con una patina di volgarità"[228], l'universo intellettuale francese (eccettuato il solo scrittore Romain Rolland) fu pressoché unanime nell'incitare alla guerra contro la Germania e a combattere per la civiltà e la vittoria finale contro quella che fu definita una razza inferiore (Edmond Perrier, al tempo direttore del Museo nazionale di storia naturale di Francia, affermò che "il cranio del principe di Bismarck richiama quelli degli uomini fossili di La Chapelle-aux-Saints"[228]); divenne imperativo arruolarsi, come invitarono a fare i Nobel per la letteratura Maurice Maeterlinck e Anatole France. Gli scienziati e le scoperte tedesche vennero screditate dal fisico Pierre Duhem, dallo zoologo Louis-Félix Henneguy e dal matematico Émile Picard[229]. Henri Bergson affermò che la guerra alla Germania equivaleva a combattere la barbarie; lo studioso di Napoleone Frédéric Masson propose addirittura di abolire la musica di Richard Wagner per evitare la contaminazione della cultura francese, mentre Action française auspicò la rimozione del tedesco dalle lingue studiate nelle scuole. Più di tutte spiccò la figura di Maurice Barrès, acceso nazionalista che arringò il popolo francese scrivendo che Guglielmo II praticava il culto di Odino e depositando al Parlamento un progetto di legge che istituiva una festa nazionale dedicata a Giovanna d'Arco. Vi fu anche chi asserì che la lettera "K" dovesse essere cancellata dai dizionari perché troppo tedesca e Ludwig van Beethoven non fu più suonato[230].

Anche i tedeschi, almeno fino al 1915, usarono toni simili: Wilhelm Wundt sostenne che la guerra della Germania contro la Russia era una guerra di civiltà. Nell'ottobre 1914 novantatré tra umanisti, scienziati e intellettuali tedeschi difesero l'operato dell'esercito pubblicando un appello rivolto "alle nazioni civili"[231]. Un mese dopo Thomas Mann scrisse un articolo in cui identificava il militarismo tedesco nella "Kultur", ossia l'organizzazione spirituale del mondo, sostenendo che la pace era un elemento che corrompeva la civiltà, a meno che non fosse stata raggiunta dopo la vittoria della Germania in Europa. Ernst Haeckel invocò sia la sconfitta della Russia che del Regno Unito ed Ernst Lissauer fu premiato per aver composto una "Canzone di odio contro l'Inghilterra" (Hassgesang gegen England). Ancora, il Nobel per la chimica Wilhelm Ostwald si disse convinto che la Germania avesse tutte le qualità per meritarsi il predominio in Europa[232].

Dal 1915 i chierici tedeschi, visti i lutti di guerra e influenzati dal gran numero di intellettuali ebrei presenti tra le loro fila, si accostarono a una maggiore pacatezza, mentre in Francia il nazionalismo intellettuale continuò per tutta la durata della guerra[233]. I diversi atteggiamenti sono verificabili anche guardando alla stampa dei due paesi: in Germania i giornali pubblicarono i comunicati dell'agenzia Havas nonché i bollettini di guerra francesi, che venivano pubblicati anche ne "La Gazette des Ardennes", unico giornale autorizzato di lingua francese nella zona occupata dai tedeschi. Il clima era in generale più rispettoso: le opere di Molière non vennero mai vietate e il Frankfurter Zeitung rese gli onori al compositore francese Claude Debussy morto nel marzo 1918, dedicandogli due colonne di giornale. La stampa francese era invece colma di roboanti quanto esagerati racconti di prima linea, pubblicava solo i comunicati tedeschi favorevoli alla Francia e, soprattutto, era limitata da una forte censura che calò d'intensità solo con la nomina di Georges Clemenceau alla presidenza del consiglio (novembre 1917)[234]. Più libera era invece la stampa britannica, che tuttavia non ebbe il permesso di uscire fuori dalla nazione[229].
Note

    ^ Solo con il verificarsi della seconda guerra mondiale la Grande Guerra fu ribattezzata "prima guerra mondiale", espressione che quindi è in effetti un retronimo (cfr. la voce "Retronimo" in sapere.it).
    ^ Willmott, pp. 10, 11.
    ^ Gilbert, p. 3.
    ^ Stevenson, pp. 39, 47.
    ^ Horne, p. 9.
    ^ Hart, pp. 17-18.
    ^ Strachan, p. 8.
    ^ Hart, p. 21.
    ^ Hart, p. 25.
    ^ Hart, p. 29.
    ^ a b Hart, p. 35.
    ^ Richard W. Mansbach, Kirsten L. Rafferty, Introduction to global politics, p. 109
    ^ Hart, pp. 35, 36.
    ^ Hart, pp. 38, 39.
    ^ Hart, p. 39.
    ^ Hart, p. 40.
    ^ Hart, p. 41.
    ^ Gilbert, p. 31.
    ^ Gilbert, p. 52.
    ^ Tuchman, p. 147
    ^ Gilbert, pp. 44-45.
    ^ Hart, p. 73.
    ^ a b Gilbert, p. 46.
    ^ Gilbert, p. 55.
    ^ Gilbert, pp. 64, 65.
    ^ Gilbert, p. 53.
    ^ Gilbert, pp. 71, 73.
    ^ Gilbert, pp. 78-79, 81.
    ^ a b Gilbert, p. 90
    ^ Gilbert, pp. 83, 89, 91.
    ^ a b Gilbert, p. 93
    ^ Willmott, p. 58.
    ^ Gilbert, p. 97.
    ^ Hart, p. 105.
    ^ Hart, p. 108.
    ^ Hart, p. 109.
    ^ Willmott, p. 46.
    ^ a b Willmott, p. 68.
    ^ a b c d Rosselli, pp. 20-21
    ^ (EN) Colin Denis, Japan in the Great War: Diplomacy & Internal Politics - Tsingtao Campaign su gwpda.org, 3 novembre 2000. URL consultato il 30 marzo 2014.
    ^ Hart, pp. 110, 111
    ^ Hart, p. 111
    ^ Hart, p. 114
    ^ Gilbert, pp. 59, 60.
    ^ a b c d Hart, p. 115
    ^ Gilbert, p. 179.
    ^ Gilbert, p. 180.
    ^ Gilbert, p. 181.
    ^ a b Willmott, p. 74.
    ^ Gilbert, p. 136.
    ^ Gilbert, p. 137.
    ^ a b Willmott, p. 85.
    ^ a b c (EN) Turkey in the First World War - Caucasus su turkeyswar.com, 6 maggio 2009. URL consultato il 30 marzo 2014.
    ^ Gilbert, p. 155.
    ^ Willmott, p. 55.
    ^ Willmott, pp. 78-79.
    ^ a b c Willmott, p. 86.
    ^ a b c Willmott, p. 87.
    ^ Gilbert, pp. 129, 130.
    ^ Willmott, p. 103.
    ^ Willmott, pp. 104-109.
    ^ Gudmundsson, pp. 181, 182, 195.
    ^ Gudmundsson, p. 66.
    ^ Gilbert, p. 163.
    ^ Gilbert, pp. 166, 167.
    ^ Ferraioli, p. 814.
    ^ Ferraioli, pp. 815, 816.
    ^ Albertini, Vol. III p. 305.
    ^ Silvestri 2006, pp. 16, 17.
    ^ Silvestri 2006, p. 18.
    ^ Silvestri 2007, p. 5, 6.
    ^ Vianelli-Cenacchi, p. 13.
    ^ Willmott, p. 88.
    ^ Willmott, p. 117.
    ^ a b c Willmott, pp. 120-121.
    ^ Il salvataggio dell'Esercito Serbo (dicembre 1915 - febbraio 1916), Marina Militare. URL consultato il 20 giugno 2014 (archiviato il 26 aprile 2014).
    ^ Hart, p. 189.
    ^ Gudmundsson, p. 149.
    ^ Horne, pp. 284, 316.
    ^ Gualtieri, p. 9.
    ^ Gilbert, p. 284.
    ^ Gundmundsson, p. 155.
    ^ Horne, p. 145.
    ^ Horne, p. 166.
    ^ Horne, p. 258.
    ^ Horne, p. 272.
    ^ Gualtieri, p. 88.
    ^ a b c Gualtieri, p. 73.
    ^ a b Hart, p. 321.
    ^ Gualtieri, p. 89.
    ^ Gualtieri, p. 100.
    ^ Willmott, p. 181.
    ^ Alessandro Gualtieri, La Strafexpedition sugli Altopiani, la prima vittoria difensiva italiana, lagrandeguerra.net. URL consultato il 30 marzo 2014.
    ^ Silvestri 2006, p. 21.
    ^ VIIIª battaglia dell'Isonzo, fino alle difese di Trieste, luoghistorici.com. URL consultato il 30 marzo 2014.
    ^ IXª battaglia dell'Isonzo, muore l'imperatore, luoghistorici.com. URL consultato il 30 marzo 2014.
    ^ a b Gilbert, p. 310.
    ^ Gilbert, p. 312.
    ^ Gilbert, pp. 338, 339.
    ^ Gilbert, pp. 360.
    ^ Hart, p. 339.
    ^ Hart, pp. 342-343.
    ^ Hart, p. 343.
    ^ a b Winter, p. 76.
    ^ Barbara Jelavich, History of the Balkans: Twentieth century, 2, The Press Syndicate of the University of Cambridge, 1999, ISBN 0-521-27459-1. p. 103.
    ^ Eugenio Bucciol, Albania: fronte dimenticato della Grande guerra, Portogruaro, Nuova Dimensione Edizioni, 2001, ISBN 88-85318-61-4. p. 27.
    ^ Willmott, p. 241.
    ^ Hart, pp. 392, 393
    ^ Gilbert, p. 382
    ^ Hart, p. 393.
    ^ Gilbert, p. 467.
    ^ Gilbert, p. 483.
    ^ Willmott, p. 204.
    ^ a b Willmott, p. 211.
    ^ Gilbert, p. 407.
    ^ Willmott, p. 218.
    ^ Willmott, p. 223.
    ^ a b c Willmott, p. 237.
    ^ Willmott, p. 238.
    ^ Hart, p. 396.
    ^ Hart, p. 397.
    ^ Gilbert, p. 386.
    ^ Gilbert, pp. 377, 379.
    ^ Hart, p. 383.
    ^ Gilbert, p. 387.
    ^ Tullio Vidulich, Novant'anni fa la battaglia di Caporetto - ottobre 1917. Un'occasione per riflettere, lagrandeguerra.net. URL consultato il 30 marzo 2014.
    ^ Silvestri 2006, p. 178.
    ^ Silvestri 2006, p. 3.
    ^ Hart, p. 468.
    ^ Hart, p. 470.
    ^ Hart, p. 472.
    ^ Gilbert, pp. 484, 489, 491.
    ^ Gudmundsson, pp. 284, 286.
    ^ Willmott, pp. 255-259.
    ^ Gudmundsson, p. 287.
    ^ Silvestri 2006, p. 262.
    ^ Willmott, p. 262.
    ^ a b Willmott, p. 263.
    ^ Gilbert, pp. 545, 547.
    ^ Gilbert, pp. 551-544.
    ^ Silvestri 2006, pp. 262, 263.
    ^ a b Gilbert, p. 595.
    ^ a b c d Willmott, pp. 270-271.
    ^ Willmott, pp. 278.
    ^ a b c Willmott, p. 2728.
    ^ a b Gilbert, p. 588.
    ^ a b Gilbert, p. 590.
    ^ Gilbert, p. 593.
    ^ Fischer, p. 813
    ^ Gilbert, p. 569.
    ^ Gilbert, p. 572.
    ^ Gilbert, pp. 575, 578.
    ^ Hart, pp. 491, 492.
    ^ Willmott, p. 286.
    ^ Hart, pp. 494, 495.
    ^ Willmott, p. 265.
    ^ a b Willmott, p. 306.
    ^ P.Hart, p. 520.
    ^ Silvestri 2002, p. 414.
    ^ Silvestri 2002, p. 415.
    ^ Silvestri 2002, pp. 416-417.
    ^ a b Silvestri 2002, p. 417.
    ^ Silvestri 2002, pp. 417-418.
    ^ A People on the Move: Germans in Russia and in the Former Soviet Union: 1763–1997, North Dakota State University Libraries. URL consultato il 12 novembre 2012.
    ^ (EN) (a cura di) Ingeborg W. Smith, The Germans from Russia: Children of the Steppe/Children of the Prairie, Prairie Public Broadcasting. URL consultato il 30 marzo 2014.
    ^ (EN) Pogroms, Jewish Virtual Library. URL consultato il 30 marzo 2014.
    ^ Sayfo: il genocidio dei cristiani assiro-caldeo-siriaco, mortidimenticati.blogspot.com, 18 aprile 2007. URL consultato il 30 marzo 2014.
    ^ (EN) Greek Genocide 1914-1923, greekgenocide.org. (archiviato dall'url originale l'8 novembre 2012).
    ^ Silvestri 2002, p. 420.
    ^ Gilbert, p. 609.
    ^ Willmott, p. 296.
    ^ Willmott, p. 299.
    ^ Willmott, pp. 302-303.
    ^ Willmott, p. 304.
    ^ Willmott, p. 305.
    ^ Gilbert, p. 620.
    ^ Di Nolfo, pp. 74-79.
    ^ Di Nolfo, p. 7.
    ^ a b Winter, p. 232.
    ^ a b Winter, p. 234.
    ^ Di Nolfo, pp. 80-85.
    ^ Di Nolfo, p. 46.
    ^ Winter, p. 225.
    ^ a b c Willmott, p. 130.
    ^ Willmott, p. 128.
    ^ a b Winter, p. 56.
    ^ Winter, p. 240.
    ^ Winter, p. 251.
    ^ Winter, p. 246.
    ^ Winter, p. 253.
    ^ Winter, p. 261.
    ^ Gilbert, p. 632.
    ^ Gilbert, p. 636.
    ^ Gilbert, p. 637.
    ^ Edgardo Bartoli, Il Milite Ignoto che riunificò l'Italia nel 1921 in Corriere della Sera, 17 novembre 2003, p. 2. URL consultato il 30 marzo 2014..
    ^ Gilbert, p. 643.
    ^ Corum, p. 64.
    ^ Corum, p. 65.
    ^ Winter, p. 148.
    ^ Winter, p. 202.
    ^ a b Winter, p. 167.
    ^ Thompson, p. 290.
    ^ Gilbert, pp. 398-400.
    ^ Gilbert, pp. 406, 407
    ^ Gilbert, p. 406.
    ^ Winter, p. 171.
    ^ Winter, pp. 169-170.
    ^ Winter, p. 144.
    ^ Silvestri 2002, pp. 418-419.
    ^ a b Silvestri 2002, p. 419.
    ^ Prima guerra mondiale - terza lezione - Le testimonianze dei soldati (DOC), liceomedi.com. URL consultato il 30 marzo 2014.
    ^ La censura postale, postaesocieta.it. URL consultato il 30 marzo 2014.
    ^ a b Winter, pp. 176-177.
    ^ Winter, p. 126.
    ^ Willmott, p. 307.
    ^ Winter, p. 127.
    ^ Silvestri 2002, p. 402.
    ^ a b Silvestri 2002, p. 403.
    ^ Winter, p. 55.
    ^ Winter, p. 205.
    ^ Winter, p. 209.
    ^ Winter, p. 60.
    ^ Willmott, p. 127.
    ^ Winter, pp. 178, 180-181.
    ^ Winter, p. 194.
    ^ vedi il capitolo "La Grande Guerra" in: "Morazzone 1891-1969, cronaca, racconti, storia", a cura di Alice Ongaro - edizioni BPS, Varese 2009
    ^ Marcello Landi, Ritrovare l'amor patrio, grazie agli invalidi di guerra. URL consultato il 21 giugno 2014 (archiviato il 22 febbraio 2014).
    ^ a b Silvestri 2002, p. 421.
    ^ a b Silvestri 2002, p. 426.
    ^ Silvestri 2002, pp. 421-422 e 425.
    ^ Silvestri 2002, pp. 422-423.
    ^ Silvestri 2002, pp. 423-424.
    ^ Silvestri 2002, p. 425.
    ^ Silvestri 2002, pp. 425-426.

Bibliografia

    Luigi Albertini, Le origini della guerra del 1914 (3 volumi - vol. I: "Le relazioni europee dal Congresso di Berlino all'attentato di Sarajevo", vol. II: "La crisi del luglio 1914. Dall'attentato di Sarajevo alla mobilitazione generale dell'Austria-Ungheria.", vol. III: "L'epilogo della crisi del luglio 1914. Le dichiarazioni di guerra e di neutralità."), Milano, Fratelli Bocca, 1942-1943, ISBN non esistente.
    James Corum, Le origini del Blitzkrieg, Hans von Seeckt e la riforma militare tedesca 1919-1933, Gorizia, Libreria editrice goriziana, 2004, ISBN 88-86928-62-9.
    Ennio Di Nolfo, Dagli imperi militari agli imperi tecnologici – La politica internazionale dal XX secolo ad oggi, 5ª edizione, Roma-Bari, Laterza, 2011, ISBN 978-88-420-8495-2.
    Giampaolo Ferraioli, Politica e diplomazia in Italia tra XIX e XX secolo. Vita di Antonino di San Giuliano (1852-1914), Catanzaro, Rubbettino, 2007, ISBN 978-88-498-1697-6.
    Fritz Fischer, Assalto al potere mondiale, Torino, Giulio Einaudi, 1965, ISBN non esistente.
    Martin Gilbert, La grande storia della prima guerra mondiale, Milano, Mondadori [1994], 2010, ISBN 978-88-04-48470-7.
    Alessandro Gualtieri, La battaglia della Somme - l'artiglieria conquista la fanteria occupa, Parma, Mattioli 1885, 2010, ISBN 978-88-6261-153-4.
    Bruce I. Gudmundsson, Sturmtruppen - origini e tattiche, Gorizia, Libreria Editrice Goriziana [1989], 2005, ISBN 88-86928-90-4.
    Alistair Horne, Il prezzo della Gloria, Verdun 1916, Milano, BUR [1962], 2003, ISBN 88-17-10759-X.
    Basil H. Liddell Hart, La prima guerra mondiale, 4ª ed., Milano, BUR [1968], 2006, ISBN 88-17-12550-4.
    Peter Hart, La grande storia della prima guerra mondiale, Roma, Newton Compton [2013], 2014, ISBN 978-88-541-6056-9.
    Alberto Rosselli, L'ultima colonia, Gianni Iuculano Editore, 2005, ISBN 88-7072-698-3.
    Mario Silvestri, Caporetto, una battaglia e un enigma, Milano, BUR, 2006, ISBN 88-17-10711-5.
    Mario Silvestri, Isonzo 1917, Milano, BUR, 2007, ISBN 978-88-17-12719-6.
    Mario Silvestri, La decadenza dell'Europa occidentale, Vol. I: 1890-1933 – Dalla Belle Époque all'avvento del nazismo, Milano, BUR, 2002, ISBN 88-17-11751-X.
    David Stevenson, La grande guerra - una storia globale, Milano, Rizzoli, 2004, ISBN 88-17-00437-5.
    Hew Strachan, La prima guerra mondiale, una storia illustrata, Milano, Mondadori, 2009, ISBN 978-88-04-59282-2.
    Mark Thompson, La guerra bianca, Milano, il Saggiatore, 2012, ISBN 978-88-565-0295-4.
    Barbara W. Tuchman, I cannoni d'agosto, Milano, Bompiani, 1999, ISBN 88-452-3712-5.
    Mario Vianelli, Giovanni Cenacchi, Teatri di guerra sulle Dolomiti, 1915-1917: guida ai campi di battaglia, Milano, Mondadori, 2006, ISBN 88-04-55565-3.
    H. P. Willmott, La prima guerra mondiale, Milano, Mondadori, 2006, ISBN 978-88-370-2781-0.
    J. M. Winter, Il mondo in guerra - Prima guerra mondiale, Milano, Selezione dal Reader's Digest, 1996, ISBN 88-442-0462-2.

Voci correlate

    Cronologia della prima guerra mondiale
    Film sulla prima guerra mondiale
    Personalità della prima guerra mondiale

Altri progetti

    Collabora a Wikisource Wikisource contiene testi relativi alla prima guerra mondiale
    Collabora a Wikiquote Wikiquote contiene citazioni sulla prima guerra mondiale
    Collabora a Commons Commons contiene immagini o altri file sulla prima guerra mondiale

Collegamenti esterni

    Lagrandeguerra.it URL consultato il 24 luglio 2014
    Associazione Storica Cimeetrincee.it URL consultato il 24 luglio 2014
    (EN) firtsworldwar.com URL consultato il 24 luglio 2014
    (EN) britishpathe.com - ampia raccolta di filmati della prima guerra mondiale URL consultato il 24 luglio 2014

V · D · M
Prima guerra mondiale
Grande Guerra Portale Grande Guerra
	
storia Portale Storia
Wikimedaglia
Questa è una voce in vetrina, identificata come una delle migliori voci prodotte dalla comunità.
È stata riconosciuta come tale il giorno 24 luglio 2014 — vai alla segnalazione.
Naturalmente sono ben accetti suggerimenti e modifiche che migliorino ulteriormente il lavoro svolto.

Segnalazioni  ·  Criteri di ammissione  ·  Voci in vetrina in altre lingue  ·  Voci in vetrina in altre lingue senza equivalente su it.wiki
Categoria:

    Prima guerra mondiale

| [altre]

Trasformatore
Da Wikipedia, l'enciclopedia libera.
Vecchio simbolo circuitale del trasformatore

In elettrotecnica il trasformatore è una macchina elettrica statica (perché non contiene parti in movimento[1]) e reversibile, che serve per variare (trasformare) i parametri in ingresso (tensione e intensità di corrente) rispetto a quelli in uscita, mantenendo costante la potenza elettrica apparente. Il trasformatore trasferisce energia elettrica da un circuito elettrico a un altro tramite dei conduttori accoppiati induttivamente: gli avvolgimenti del trasformatore. Un'applicazione tipica è nelle cabine elettriche di trasformazione della rete elettrica.

Indice

    1 Descrizione
    2 Cenni storici
        2.1 Invenzione
        2.2 Bobine di induzione
        2.3 Trasformatori a nucleo chiuso per illuminazione
    3 Impiego nel trasporto dell'energia elettrica
    4 Principio di funzionamento
        4.1 Legge di induzione
        4.2 Equazione della potenza ideale
        4.3 Flusso disperso
        4.4 Influsso della frequenza
        4.5 Perdite di energia
        4.6 Convenzione del punto
    5 Costruzione
        5.1 Nuclei
            5.1.1 Nuclei con laminati in acciaio
            5.1.2 Nuclei solidi
            5.1.3 Nuclei toroidali
            5.1.4 Nucleo in aria
            5.1.5 Terminali
        5.2 Avvolgimenti
        5.3 Raffreddamento
    6 Dal trasformatore ideale al reale
        6.1 Riluttanza del nucleo non nulla
        6.2 Perdite nel nucleo non nulle
        6.3 Accoppiamento non perfetto tra gli avvolgimenti
        6.4 Resistenza degli avvolgimenti non nulla
        6.5 Schema completo equivalente
    7 Il trasformatore reale
        7.1 Fattori influenti sul rendimento
        7.2 Forme
        7.3 Accorgimenti
    8 Tipologie costruttive
        8.1 Di tensione (TV)
        8.2 Di isolamento
        8.3 Trasformatore trifase
        8.4 Trasformatore polifase
        8.5 Autotrasformatore
        8.6 Trasformatore variabile o variac
        8.7 Di corrente (TA)
        8.8 A corrente costante
        8.9 Trasformatore a dispersione
        8.10 Risonante
        8.11 Di impulso
        8.12 D'uscita
        8.13 Rotante
        8.14 A pompa di fase[senza fonte]
        8.15 Trasformatori audio
        8.16 Trasformatori di misura
    9 Trasformatori superconduttori
    10 Studio e prove sul trasformatore
        10.1 Funzionamento a vuoto
        10.2 Funzionamento in corto circuito
        10.3 Prova a vuoto
        10.4 Perdite e rendimento
    11 Circuito equivalente
    12 Configurazione in parallelo
        12.1 Condizioni di funzionamento in parallelo
    13 Valori nominali dei trasformatori
    14 Note
    15 Bibliografia
    16 Voci correlate
    17 Altri progetti
    18 Collegamenti esterni

Descrizione

Un trasformatore a corrente elettrica variabile nell'avvolgimento primario genera un flusso magnetico variabile nel nucleo del trasformatore e di conseguenza un campo magnetico variabile attraverso l'avvolgimento secondario (legge di Faraday e legge di Lenz). Questo campo magnetico variabile induce una forza elettromotrice, o tensione, nell'avvolgimento secondario. Questo effetto è chiamato mutua induzione.

Il trasformatore è una macchina in grado di operare essenzialmente in corrente alternata, perché in genere sfrutta i principi dell'elettromagnetismo legati ai flussi variabili. Il rendimento di un trasformatore è molto alto e le perdite sono molto basse (nel ferro, per effetto dell'isteresi e delle correnti parassite, e nel rame, per effetto Joule). Vi è da aggiungere che nel caso di circuiti interamente superconduttori un trasformatore può operare senza limitazione di frequenza inferiore.

Se un carico elettrico è collegato all'avvolgimento secondario, una corrente elettrica vi scorre e l'energia, tramite il trasformatore, viene trasferita dal circuito primario al carico. In un trasformatore ideale, la tensione indotta nell'avvolgimento secondario è in proporzione alla tensione primaria (VP), ed è data dal rapporto fra il numero delle spire dell'avvolgimento primario (NP) e il numero di spire dell'avvolgimento secondario (NS) come segue:

    \frac{V_{P}}{V_{S}} = \frac{N_{P}}{N_{S}}

Con un'appropriata scelta del rapporto delle spire, il trasformatore consente quindi che una tensione a corrente alternata sia aumentata facendo NP maggiore di NS , oppure diminuita facendo NP minore di NS.

Nella grande maggioranza dei trasformatori, gli avvolgimenti si trovano attorno a un nucleo ferromagnetico, essendo i trasformatori in aria delle eccezioni.

I trasformatori sono disponibili in una vasta gamma di dimensioni, dal trasformatore d'accoppiamento della grandezza dell'unghia del pollice situato all'interno di un microfono da scena, alle unità grandissime, dal peso di centinaia di tonnellate, utilizzati per interconnettere porzioni di reti di energia nazionali. Tutti funzionano mediante gli stessi principi basilari, benché la gamma dei progetti sia ampia. Sebbene nuove tecnologie abbiano rimosso l'esigenza di trasformatori in alcuni circuiti elettronici, i trasformatori sono ancora presenti in quasi tutti i dispositivi elettronici progettati per utilizzare le tensioni fornite delle reti di distribuzione l'alimentazione elettrica negli ambienti domestici. I trasformatori sono essenziali per la trasmissione di energia a grande distanza, resa praticabile dall'innalzamento ad alte tensioni.

il nuovo simbolo circuitale del trasformatore è composto da due cerchi con intersezione.
Cenni storici
Invenzione

Michael Faraday scoprì il principio dell'induzione nel 1831 (chiamato poi legge di induzione di Faraday) ed eseguì i primi esperimenti di induzione con bobine di filo, compreso l'assemblaggio di un paio di bobine su un nucleo magnetico toroidale chiuso. Il 29 agosto 1831 Faraday inventò l'anello a induzione, il primo trasformatore. Egli lo usò per dimostrare i principi dell'induzione elettromagnetica e non ne intravide un uso pratico.[2]
Bobine di induzione

Il primo tipo di trasformatore a vedere un vasto uso fu la bobina di induzione, inventata dal reverendo Nicholas Callan del collegio di Maynooth, in Irlanda nel 1836. Fu uno dei primi ricercatori a rendersi conto che, più spire l'avvolgimento secondario aveva rispetto all'avvolgimento primario, maggiore era l'aumento della forza elettromotrice. Le bobine di induzione si sono sviluppate dai tentativi di scienziati e inventori intesi a ottenere tensioni più elevate dalle batterie. Dato che le batterie producono corrente continua piuttosto che corrente alternata, le bobine d'induzione si affidavano a contatti elettrici vibranti che interrompevano regolarmente la corrente nel primario per creare le variazioni di flusso necessarie per l'induzione. Tra il 1830 e il 1870, gli sforzi per ottenere delle bobine di induzione migliori, per lo più a tentativi, lentamente rivelarono i principi basilari dei trasformatori.

Nel 1876 l'ingegnere russo Pavel Jabločkov inventò un sistema di illuminazione basato su un insieme di bobine di induzione in cui gli avvolgimenti primari erano collegati a una sorgente di corrente alternata e gli avvolgimenti secondari potevano essere collegati ad alcune lampade ad arco di sua invenzione. Le bobine che Jabločkov utilizzò funzionavano essenzialmente come dei trasformatori.

Le bobine di induzione con circuiti magnetici aperti sono poco efficienti per il trasferimento di energia ai carichi. Fino al 1880 circa, il modello per la trasmissione di energia in corrente alternata da un generatore ad alta tensione a un carico a bassa tensione era un circuito in serie. Trasformatori a nucleo aperto con un rapporto prossimo a 1:1 erano collegati con i loro primari in serie per consentire l'impiego di una tensione elevata per la trasmissione pure presentando una bassa tensione alle lampadine. L'inerente difetto di questo metodo era che lo spegnimento di una singola lampada aveva effetto sulla tensione fornita alle altre lampade nello stesso circuito. Parecchi progetti vennero introdotti per compensare questa caratteristica problematica del circuito in serie, compresi quelli che impiegavano metodi di regolazione del nucleo o di derivazione del flusso magnetico attorno a una parte della bobina.

Nel 1878, la Società Ganz in Ungheria iniziava a produrre equipaggiamenti per l'illuminazione elettrica ed entro il 1883 riuscì a installare oltre cinquanta sistemi in Austria-Ungheria. I loro sistemi usavano esclusivamente corrente alternata e annoveravano quelli che comprendevano sia lampade ad arco sia lampade a incandescenza, insieme con generatori e altri equipaggiamenti.

Lucien Gaulard e John Dixon Gibbs per prima esposero un dispositivo con un nucleo di ferro aperto denominato generatore secondario a Londra nel 1882, poi vendettero l'idea alla Società Westinghouse negli Stati Uniti. Fu il primo trasformatore di uso pratico; impiegava un nucleo lineare, abbandonato poi in favore del nucleo circolare. Esibirono l'invenzione anche a Torino, nel 1884, dove venne adottato per un sistema di illuminazione elettrica.[3] Nondimeno, l'efficienza del loro apparato bipolare a nucleo aperto rimaneva bassa.[4]

Progetti di trasformatori pratici, efficienti, non apparvero fino al 1880, ma nel giro di un decennio il trasformatore sarebbe diventato un fattore determinante nella vittoria della guerra delle correnti da parte della corrente alternata.
Trasformatori a nucleo chiuso per illuminazione
Il prototipo del primo trasformatore ad alta efficienza, (Széchenyi István Memorial Exhibition, Nagycenk, Ungheria, 1885)

Tra il 1884 e il 1885, gli ingegneri della Società Ganz di Budapest, Károly Zipernowsky, Ottó Bláthy e Miksa Déri avevano deciso che i dispositivi a nucleo aperto erano impraticabili, poiché erano incapaci di regolare in modo affidabile la tensione. Nella loro richiesta unita di brevetto per i trasformatori Z.B.D, descrivevano il progetto di due trasformatori senza poli: il trasformatore a nucleo chiuso e il trasformatore a nucleo a guscio. Nel tipo a nucleo chiuso, i conduttori degli avvolgimenti primario e secondario venivano avvolti attorno a un anello di ferro chiuso; nel tipo a nucleo a guscio venivano fatti passare nel nucleo di ferro. In entrambi i progetti, il flusso magnetico che collega l'avvolgimento primario con l'avvolgimento secondario si propaga quasi interamente all'interno del nucleo di ferro, senza nessun tratto intenzionale nell'aria. Impiegato nelle reti di distribuzione elettrica, questo concetto progettuale rivoluzionario rese alla fine tecnicamente ed economicamente fattibile fornire energia elettrica per l'illuminazione delle abitazioni, degli spazi pubblici e commerciali. Bláthy aveva suggerito l'impiego di nuclei chiusi, Zipernowssky l'uso di collegamenti in parallelo, e Dèry aveva eseguito gli esperimenti. Bláthy trovò pure la formula del trasformatore, Vs/Vp = Ns/Np, e i sistemi elettrici ed elettronici in tutto il mondo continuano a dipendere dai principi dei trasformatori originali ZBD. Gli inventori divulgarono pure la parola trasformatore per descrivere un dispositivo per modificare la forza elettromotrice di una corrente elettrica, sebbene il termine fosse già in uso dal 1882.

George Westinghouse aveva acquisito i brevetti di Gaulard e Gibbs nel 1885, e aveva comperato un'opzione sul progetto ZBD. Affidò la costruzione di un dispositivo a uso commerciale all'ingegner William Stanley. Il primo progetto brevettato di Stanley furono delle bobine di induzione con nuclei singoli di ferro dolce e traferri regolabili per aggiustare la FEM presente nell'avvolgimento secondario. Egli utilizzò per il nucleo due ferri sagomati a forma di E. Questo progetto fu usato commercialmente la prima volta nel 1886.[5] Westinghouse di lì a poco fece lavorare il suo gruppo su un progetto il cui nucleo includeva una pila di lamine di forma a E, separate individualmente o a coppie da fogli sottili di carta o altro materiale isolante. Bobine di rame pre-avvolte potevano quindi venire infilate in sede, e strisce di ferro posate per creare un circuito magnetico chiuso. Westinghouse fece domanda di brevetto per il nuovo progetto nel 1886; venne concesso nel dicembre 1886.

L'ingegnere russo Michail Dolivo-Dobrovol'skij sviluppò il primo trasformatore trifase nel 1889. Nel 1891 Nikola Tesla inventò la bobina di Tesla, un trasformatore in aria risonante, a doppio accordo, per generare delle tensioni molto elevate ad alta frequenza. Trasformatori ad audio frequenza vennero usati per i primissimi esperimenti di sviluppo del telefono.
Impiego nel trasporto dell'energia elettrica
Trasformatore di media tensione su palo in una zona rurale. Alla sommità del palo si vede l'arrivo delle tre corde della media tensione con isolatori in vetro, appena sotto si vedono gli scaricatori per le sovratensioni di origine atmosferica, alla cui altezza partono anche due cavi di uscita verso le utenze in bassa tensione. A sinistra sopra il trasformatore è visibile il vaso di espansione dell'olio di raffreddamento, contenuto nella carcassa metallica.

Il trasformatore viene ampiamente usato nelle cabine elettriche di trasformazione della rete elettrica come mezzo di interfacciamento tra le rete di trasmissione elettrica ad alta e altissima tensione e quella di distribuzione a media e bassa tensione che collegano le centrali elettriche di produzione fino alle utenze finali (industriali e domestiche). È altresì utilizzato come sottosistema degli alimentatori delle apparecchiature elettriche con analoghe finalità, o per l'isolamento galvanico (con rapporto di trasformazione 1:1). È stato uno dei motivi principali della vittoria della corrente alternata di Nikola Tesla nella famosa guerra delle correnti contro Thomas Edison.[6] Infatti, la potenza attiva che le centrali elettriche immettono nella rete di trasmissione deve essere trasportata anche per centinaia di km[7]. La potenza elettrica è legata in maniera diretta ai parametri di tensione V e intensità di corrente I, secondo la formula:

    P = V I \cos \phi 

dove \cos \phi\,\!, detto fattore di potenza, è il correttivo dovuto allo sfasamento fra tensione e corrente.

Ciò significa che a parità di potenza aumentando la tensione V diminuisce l'intensità di corrente I (e si deve mantenere \cos \phi più vicino possibile al valore unitario).[8] Parte della potenza trasportata nei conduttori elettrici è dissipata in forma di calore per effetto Joule, che è proporzionale alla resistenza della linea e al quadrato dell'intensità di corrente, quindi più è intensa la corrente e più calore si genera. Al fine di minimizzare tale effetto si deve quindi diminuire la resistenza o l'intensità di corrente. Per ridurre la resistenza, bisogna aumentare la sezione dei conduttori, ma esiste un limite economico e tecnologico nel dimensionamento delle linee elettriche, legato anche al fenomeno della caduta di tensione delle linee stesse.

Al fine quindi di abbassare l'intensità di corrente I si effettua una trasformazione aumentando la tensione V a parità di potenza P. Diminuendo le distanze da percorrere e la potenza da trasportare viene anche meno l'esigenza di avere tensioni alte, se a questo si associa anche l'esigenza di avere per l'uso domestico e industriale un livello di tensione compatibile con le esigenze di sicurezza, ne segue che dalla produzione alla distribuzione sono necessarie un numero adeguato di trasformazioni verso tensioni via via più basse.

La macchina elettrica che si occupa di effettuare tali trasformazioni è appunto il trasformatore.

A titolo di esempio, viene presentato un elenco delle tensioni tipiche di esercizio degli impianti elettrici:

    230 V (fase-terra)/400 V (concatenata): tensione armonizzata per sistemi trifase in bassa tensione [9]
    15,20 kV: tensioni nominali delle linee elettriche di distribuzione secondaria (lunghezza: alcune decine di km)[10]
    132, 150, 220, 380 kV: tensioni nominali delle linee elettriche di distribuzione primaria (lunghezza: alcune centinaia di km)[11]

Principio di funzionamento
Schema di principio

Il trasformatore più semplice è costituito da due conduttori elettrici (solenoidi) avvolti su un anello di materiale ferromagnetico detto nucleo magnetico. L'avvolgimento al quale viene fornita energia viene detto primario, mentre quello dal quale l'energia è prelevata è detto secondario.[12] I trasformatori sono macchine reversibili, per cui l'avvolgimento primario potrebbe essere anche visto come secondario e viceversa.

Quando sul primario viene applicata una tensione elettrica alternata sinusoidale, per effetto dell'induzione magnetica si crea nel nucleo un flusso magnetico con andamento sinusoidale. Per la legge di Faraday-Neumann-Lenz, questo flusso variabile induce nel secondario una tensione sinusoidale.

La tensione prodotta nel secondario è proporzionale al rapporto tra il numero di spire del primario e quelle del secondario secondo la relazione:[12]

    \frac{V_p}{V_s}=\frac{N_p}{N_s}= k0

dove Vp è la tensione applicata sul primario, Vs la tensione indotta sul secondario, Np il numero di spire del primario e Ns il numero di spire del secondario, k0 è chiamato rapporto di trasformazione.

Per una tensione sinusoidale di ampiezza massima Em il valore efficace E vale:

    E = \frac{E_m}{\sqrt{2}}

Trascurando le perdite, la relazione tra tensione, numero di spire, intensità di flusso e sezione del nucleo è data dalla relazione:

    E = \frac{\omega}{\sqrt{2}} N S B = \frac{2\pi}{\sqrt{2}} f N S B = 4,44 f N S B 

Dove E è il valore efficace (RMS) della tensione indotta, f è la frequenza in Hertz, N è il numero di spire dell'avvolgimento al quale si fa riferimento, S è la sezione del nucleo (in m2) e B è il valore dell'induzione in Tesla.

Il trasformatore è fondato su due principi:

    una corrente elettrica variabile produce un campo magnetico;
    un flusso variabile nel tempo di campo magnetico induce all'interno di una conduttore elettrico una tensione, a sua volta variabile nel tempo, ai suoi capi. Variando la corrente nell'avvolgimento primario varia il campo magnetico sviluppato. Il flusso magnetico induce una tensione nell'avvolgimento secondario.

Trasformatore ideale

La corrente passando attraverso l'avvolgimento primario crea un campo magnetico. Gli avvolgimenti primario e secondario sono avvolti attorno a un nucleo magnetico di elevata permeabilità magnetica come il ferro, cosicché la massima parte del flusso passi attraverso sia l'avvolgimento primario che attraverso il secondario.

La descrizione semplificata succitata tralascia parecchi fattori pratici, in particolare la corrente primaria necessaria per costituire un campo magnetico nel nucleo, e la contribuzione al campo causata dalla corrente nel circuito secondario.

I modelli di un trasformatore ideale normalmente assumono un nucleo di riluttanza magnetica trascurabile con avvolgimenti di resistenza elettrica zero. La corrente necessaria per originare il flusso è chiamata corrente di magnetizzazione; dato che si assume che il nucleo abbia riluttanza zero, la corrente di magnetizzazione è trascurabile, tuttavia ancora necessaria per creare il campo magnetico.

Il campo magnetico variabile induce una FEM da un capo all'altro di ciascun avvolgimento. Le tensioni VP e VS misurate ai terminali del trasformatore, sono uguali alle corrispondenti FEM. La FEM primaria, agendo come fa in opposizione alla tensione del primario, è talvolta chiamata forza contro elettromotrice. Ciò è dovuto alla legge di Lenz che stabilisce che l'induzione di una FEM sia sempre tale da opporsi alla variazione del campo magnetico che l'ha indotta.
Legge di induzione

La tensione indotta ai capi dell'avvolgimento secondario può essere calcolato con la legge dell'induzione di Faraday, la quale formula che:

            V_{S} = N_{S} \frac{\mathrm{d}\Phi}{\mathrm{d}t}

dove VS è la tensione istantanea, NS è il numero delle spire dell'avvolgimento secondario e F equivale al campo magnetico attraverso una spira dell'avvolgimento. Se le spire dell'avvolgimento sono perpendicolari alle linee di campo magnetico, il flusso è il prodotto dell'intensità B del campo magnetico e dell'area A attraverso la quale esso taglia. L'area è costante, essendo uguale alla sezione trasversa del nucleo del trasformatore, mentre il flusso magnetico varia con il tempo secondo l'eccitazione del primario. Poiché il medesimo campo magnetico attraversa entrambi gli avvolgimenti primario e secondario, in un trasformatore teorico

    V_{P} = N_{P} \frac{\mathrm{d}\Phi}{\mathrm{d}t}

Il rapporto delle due equazioni VS e VP dà l'equazione di base

    \frac{V_{S}}{V_{P}} = \frac{N_{S}}{N_{P}}

Equazione della potenza ideale
Il trasformatore ideale come elemento circuitale

Se l'avvolgimento secondario è collegato a un carico che consenta alla corrente di fluire, dell'energia elettrica viene trasferita dal circuito primario al circuito secondario. Idealmente, il trasformatore sia perfettamente efficiente; tutta l'energia in entrata sia mutata radicalmente dal circuito primario in campo magnetico e in energia nel circuito secondario. Se queste condizioni sono soddisfatte, la potenza elettrica in entrata deve essere eguale alla potenza in uscita.

    P_{\mathrm{incoming}} = I_{P} V_{P} = P_{\mathrm{outgoing}} = I_{S} V_{S}

che fornisce l'equazione ideale della trasformazione

    \frac{V_{S}}{V_{P}} = \frac{N_{S}}{N_{P}} = \frac{I_{P}}{I_{S}}

Se i trasformatori sono così efficienti questa formula è approssimazione ragionevole.

Se la tensione viene aumentata, allora la corrente viene ridotta con lo stesso fattore. L'impedenza di un circuito viene trasformata con il quadrato del rapporto delle spire. Per esempio, se un'impedenza ZS fosse collegata ai terminali dell'avvolgimento secondario, essa apparirebbe al circuito primaria di avere un'impedenza di Z_S\!\left(\!\tfrac{N_P}{N_S}\!\right)^2\!. Questa relazione è reciproca, cosicché l'impedenza ZP del circuito primario apparirebbe al secondario come Z_P\!\left(\!\tfrac{N_S}{N_P}\!\right)^2\!.
Flusso disperso
Flusso disperso di un trasformatore

Il modello di trasformatore ideale dà per scontato che tutto il flusso generato dall'avvolgimento primario congiunge tutte le spire di ciascun avvolgimento incluso il primario. In pratica, un po' di flusso si muove di traverso su percorsi che lo portano all'esterno degli avvolgimenti. Tale flusso è denominato flusso disperso, e ha come risultato un'induttanza di dispersione in serie con gli avvolgimenti del trasformatore accoppiati mutualmente. La dispersione sfocia in energia che viene alternativamente immagazzinata e scaricata dai campi magnetici con ogni ciclo dell'alimentatore. Non è esattamente una perdita di potenza, ma sbocca in un fattore di regolazione di tensione minore, che fa sì che la tensione secondaria non riesca a essere proporzionale alla tensione primaria, particolarmente sotto carichi pesanti. I trasformatori sono pertanto progettati per avere bassa induttanza di dispersione.

Tuttavia, in alcune applicazioni, la dispersione può essere una caratteristica desiderabile, e percorsi magnetici lunghi, traferri, e derivatori magnetici possono essere deliberatamente introdotti nei progetti dei trasformatori per limitare la corrente di cortocircuito che fornirà. Trasformatori con perdite possono venire usati per alimentare carichi che esibiscono resistenze negative, come gli archi elettrici, lampade a vapori di mercurio, e i segnali luminosi al neon; e per una sicura manipolazione dei carichi come le saldatrici elettriche ad arco. Inoltre sono utilizzati dei traferri per impedire al trasformatore di saturarsi, specialmente i trasformatori ad audio frequenza nei circuiti che hanno una corrente continua che scorre nei suoi avvolgimenti.
Influsso della frequenza

La derivata rispetto al tempo della legge di induzione di Faraday mostra che il flusso nel nucleo è l'integrale rispetto al tempo della tensione applicata.[13] Ipoteticamente un trasformatore ideale funzionerebbe con un'eccitazione a corrente continua, con il flusso del nucleo aumentante linearmente nel tempo.[14] In pratica, il flusso aumenterebbe fino al punto in cui avviene la saturazione magnetica del nucleo, provocando uno smisurato aumento della corrente di magnetizzazione e un surriscaldamento del trasformatore. Tutti i trasformatori operativi devono pertanto funzionare con corrente alternata (o pulsante).[14]
Equazione della FEM dei trasformatori

Se il flusso nel nucleo è sinusoidale, la relazione sia per l'uno che per l'altro avvolgimento, tra la sua tensione efficace E, la frequenza dell'alimentazione f, il numero delle spire N, la superficie a della sezione trasversale del nucleo e la densità del flusso magnetico picco B è data dall'equazione della FEM:

    E={\frac { 2 \pi f N a B} {\sqrt{2}}} \! \approx 4.44 f N a B

La F.E.M. di un trasformatore a una data intensità di flusso aumenta con la frequenza. Funzionando a frequenze più elevate, i trasformatori possono essere fisicamente più compatti perché un dato nucleo può trasferire maggiore potenza senza raggiungere a saturazione, e minori spire sono necessarie per ottenere la stessa impedenza. Tuttavia, le caratteristiche quali perdite nel nucleo ed effetto pelle nei conduttori pure aumentano con la frequenza. Gli aeroplani e gi equipaggiamenti militari impiegano alimentatori di potenza a 400 Hz che riducono il peso dei nuclei e degli avvolgimenti.[15]

Il funzionamento di un trasformatore alla sua tensione di progetto ma a una frequenza superiore di quella voluta porta a ridurre la corrente di magnetizzazione; alle frequenze inferiori, la corrente di magnetizzazione aumenterà. Il funzionamento di un trasformatore a frequenze diverse dalla sua frequenza di progetto potrà necessitare di accertamento delle tensioni, perdite e raffreddamento per stabilire se è praticabile un uso sicuro. Per esempio, i trasformatori possono necessitare di essere muniti di relè di sovraeccitazione per proteggerli verso le sovratensioni alle frequenze più elevate di quelle nominali. La conoscenza della frequenza naturale degli avvolgimenti dei trasformatori è fondamentale per la determinazione delle risposte al transitorio degli avvolgimenti agli impulsi e alle sovratensioni transitorie di commutazione.
Perdite di energia

Un trasformatore ideale non avrebbe nessuna perdita di energia e sarebbe efficiente al 100%. Nei trasformatori reali l'energia viene dissipata negli avvolgimenti, nuclei e strutture circostanti. I trasformatori più grossi sono generalmente i più efficienti: quelli progettati per la distribuzione dell'energia elettrica normalmente hanno un'efficienza di conversione del 98%.

Trasformatori sperimentali, dotati di avvolgimenti superconduttori, conseguono efficienze del 99,85%. Sebbene l'aumento di efficienza sia piccolo, influisce notevolmente sulle perdite dei grandi trasformatori, diminuendole.

Un piccolo trasformatore, in generale offre un'efficienza dell'85%, con perdite notevoli addirittura quando non alimenta nessun carico. Sebbene le perdite di energia individuali siano piccole, le perdite complessive da parte dell'elevato numero di carichi è consistente.

Le perdite variano con la corrente di carico: possono venire espresse con perdite a vuoto e sotto carico. La resistenza degli avvolgimenti domina le perdite sotto carico, laddove le perdite per isteresi e correnti di Eddy contribuiscono per oltre il 99% alle perdite a vuoto. Le perdite a vuoto, essendo solo uno spreco di energia, incoraggia lo sviluppo di trasformatori più efficienti.

Le perdite dei trasformatori sono divise in perdite negli avvolgimenti, denominate perdite nel rame, quelle nel circuito magnetico, denominate perdite nel ferro. Le perdite nel trasformatore derivano da:

resistenza dell'avvolgimento (effetto Joule)
    La corrente che scorre negli avvolgimenti è causa del riscaldamento resistivo dei conduttori. Alle frequenze elevate, l'effetto pelle e l'effetto di prossimità creano resistenze addizionali degli avvolgimenti e perdite.
perdite per isteresi magnetica
    Ogni volta che il campo è invertito, una piccola quantità di energia è perduta a causa dell'isteresi del nucleo. Per un dato materiale del nucleo, la perdita è proporzionale alla frequenza ed è una funzione del picco della densità di flusso al quale è sottoposto.
perdite per correnti parassite
    I materiali ferromagnetici sono pure buoni conduttori, e un nucleo solido fatto di un tale materiale costituisce pure una singola spira cortocircuitata per tutta la sua lunghezza. Correnti parassite circolano all'interno del nucleo in un piano normale al flusso e sono responsabili del riscaldamento resistivo del materiale del nucleo. La perdita per correnti parassite è una funzione determinata dal quadrato della frequenza dell'alimentazione e dalla radice quadrata dello spessore del materiale.
magneto-strizione
    Il flusso magnetico in un materiale ferromagnetico, quale quello dei nuclei, lo fa fisicamente contrarre ed espandere leggermente con ogni ciclo del campo magnetico, un effetto noto come magneto-strizione. Ciò produce il rumore sordo e vibrante comunemente associato ai trasformatori e a sua volta è causa di perdite per riscaldamento per attrito nei nuclei soggetti.
perdite meccaniche
    Oltre alla magneto-strizione, il campo magnetico variabile produce delle forze elettromagnetiche fluttuanti tra gli avvolgimenti primario e secondario. Queste stimolano delle vibrazioni negli oggetti metallici attigui, che si aggiungono al rumore ronzante, e che consumano una piccola quantità di energia.
perdite di dispersione
    L'induttanza di dispersione è di per se stessa poco dissipativa, poiché l'energia fornita ai suoi campi magnetici viene restituita all'alimentatore con ciascun mezzo ciclo successivo. Tuttavia, qualunque flusso disperso che intercetta dei materiali conduttori nelle vicinanze come le strutture di supporto dei trasformatori darà origine a correnti parassite e verrà convertito in calore. Ci sono pure delle perdite per radiazione causate da campi magnetici oscillanti, ma queste sono estremamente piccole.

Convenzione del punto

È usuale che nei simboli schematici dei trasformatori ci sia un punto al termine di ciascuna bobina situata al loro interno, in modo particolare per i trasformatori con avvolgimenti multipli su uno dei due lati primario e secondario o su entrambi. Il proposito dei punti è quello di indicare il verso di ciascun avvolgimento rispetto agli altri avvolgimenti nel trasformatore. Le tensioni al termine di ciascun avvolgimento puntato sono in fase, mentre le correnti che sboccano nel termine puntato di una bobina primaria hanno come risultato una corrente che fuoriesce dal termine puntato di una bobina secondaria.
Costruzione

    Composizione del trasformatore (1)

    Composizione del trasformatore (2)

    Composizione del trasformatore (3)

    Composizione del trasformatore (4)

    Composizione del trasformatore (5)

Nuclei
Trasformatore con nucleo laminato: si possono vedere i bordi delle lamine nella parte superiore della foto
Nuclei con laminati in acciaio

I trasformatori di potenza e quelli a frequenze audio hanno tipicamente nuclei fatti di acciaio al silicio di elevata permeabilità magnetica. L'acciaio ha una permeabilità magnetica molte volte superiore a quella dello spazio, e il nucleo serve di conseguenza a ridurre di parecchio la corrente di magnetizzazione, e a confinare il flusso entro un percorso che accoppia in modo stretto gli avvolgimenti. I primi sviluppatori dei trasformatori presto si resero conto che i nuclei costruiti in ferro intero si risolvevano in perdite per correnti parassite proibitive, e i loro progetti mitigarono questo effetto con nuclei che consistevano in fasci di filo di ferro isolato. Progetti successivi realizzavano il nucleo accatastando strati laminati sottili di acciaio, un espediente tuttora in uso. Ogni lamina è isolata dalle sue vicine con uno strato isolante sottile. L'equazione universale del trasformatore indica la superficie trasversale minima del nucleo per evitare la saturazione.

L'effetto della laminazione è quello di confinare le correnti parassite dentro cammini molto ellittici che racchiudono poco flusso, riducendo così la loro intensità. Laminazioni più sottili riducono le perdite, ma sono più costose e laboriose da produrre. La laminazione sottile è usata generalmente nei trasformatori ad alta frequenza, con laminati di acciaio sottilissimi in grado di operare fino a 10 kHz.
La laminazione del nucleo riduce notevolmente le perdite per correnti parassite

Un progetto comune di nucleo laminato è fatto di lamierini magnetici a forma di E che, isolati con carta incollata su una delle facce o preferibilmente con vernice, vengono sovrapposti in un certo numero in modo da formare la sezione netta di passaggio del flusso. Il circuito magnetico a E viene chiuso con lamierini a forma di I a formare il così detto nucleo E-I. Tale progetto è incline a mostrare più perdite, ma è molto economico da costruire. Il tipo di nucleo a C è fatto avvolgendo una striscia di acciaio attorno a una forma rettangolare e poi legando gli strati insieme. Viene quindi tagliato in due, formando le sagome di due C, e il nucleo viene assemblato legando insieme le due metà con una piattina di acciaio. Hanno il vantaggio che il flusso è sempre parallelo alla direzione della fibra del metallo, cosa che riduce la riluttanza.

Per induzione residua del nucleo di acciaio s'intende che esso ritiene un campo magnetico quando la potenza è rimossa. Quando la potenza è poi riapplicata, il campo residuo provocherà un'elevata corrente di irruzione fino a quando l'effetto del magnetismo rimanente non sia ridotto, normalmente dopo pochi cicli della corrente alternata applicata. Dei dispositivi di protezione contro le sovratensioni come i fusibili devono essere selezionati per permettere a questa innocua irruzione di corrente di passare. Nei trasformatori collegati a lunghe linee di trasporto, le correnti indotte da disturbi geomagnetici durante le tempeste solari possono provocare la saturazione del nucleo e il funzionamento dei dispositivi di protezione. I trasformatori di distribuzione possono realizzare basse perdite senza carico ricorrendo a nuclei fatti di acciaio al silicio a basse perdite ed elevata permeabilità o leghe metalliche amorfe. I costi iniziali più elevati del materiale del nucleo sono alla lunga compensati dalle perdite più basse del trasformatore ai carichi elevati.
Nuclei solidi

I nuclei in polvere di ferro sono usati nei circuiti che lavorano al di sopra delle frequenze delle reti di alimentazione sino a poche decine di Kilohertz. Questi materiali uniscono un'elevata permeabilità magnetica con un'elevata resistività elettrica di massa. Per le frequenze che si estendono oltre la banda ad altissima frequenza (VHF), i nuclei fatti di materiali magnetici ceramici non-conduttori chiamati ferriti sono comuni. Alcuni trasformatori a radio frequenza hanno pure dei nuclei mobili (nuclei regolabili) che consentono di aggiustare il coefficiente di mutuo accoppiamento dei circuiti accordati a radio frequenza.
Nuclei toroidali
Piccolo trasformatore a nucleo toroidale

I trasformatori toroidali sono costruiti attorno a un nucleo anulare, il quale, dipendendo dalla frequenza di funzionamento, è fatto di una lunga piattina di acciaio al silicio o di permalloy (lega di nichel ferro) avvolta a guisa di bobina, di ferro in polvere, o di ferrite. Una costruzione a piattina assicura che l'interfaccia tra grani sia allineata nel modo migliore, migliorando l'efficienza del trasformatore riducendo la riluttanza del nucleo. La forma ad anello chiuso elimina i traferri intrinseci alla produzione di un nucleo E-I. La sezione trasversa dell'anello è normalmente quadrata o rettangolare, ma sono pure disponibili nuclei più costosi a sezione circolare. Le bobine primarie e secondarie sono spesso avvolte concentricamente per ridurre al minimo la generazione di interferenze elettromagnetiche da parte del campo magnetico del nucleo. I trasformatori toroidali sono più efficienti dei tipi laminati E-I più economici a pari livello di potenza. Altri vantaggi se è comparato ai tipi E-I comprendono una dimensione minore (circa metà), peso minore (circa metà), meno ronzio meccanico (che li rendono superiori negli amplificatori audio), campo magnetico esterno più basso (circa un decimo), perdite a vuoto basse (che li rendono più efficienti nei circuiti in stand-by), montaggio a un solo bullone e maggiore scelta di forme. I maggiori svantaggi sono un costo più elevato e una potenza limitata (si veda la Classificazione di sopra).

I nuclei toroidali di ferrite vengono usati alle alte frequenze, tipicamente da alcune decine di kilohertz a centinaia di megahertz, per ridurre le perdite, le dimensioni fisiche e i pesi degli alimentatori switching (alimentatori a commutazione). Un inconveniente della costruzione dei trasformatori toroidali è il costo maggiore degli avvolgimenti. Quale conseguenza, i trasformatori toroidali non sono comuni al di sopra di alcuni KVA nominali. Piccoli trasformatori di distribuzione possono ottenere alcuni dei benefici del nucleo toroidale fendendolo e aprendolo, e quindi inserire una bobina contenente gli avvolgimenti primario e secondario.
Nucleo in aria

Il nucleo fisico non è un requisito essenziale e un trasformatore funzionante può essere realizzato anche ponendo gli avvolgimenti in stretta vicinanza, realizzazione che prende il nome di trasformatore a nucleo in aria. L'aria in cui si sviluppa il circuito magnetico è essenzialmente senza perdite, e così un trasformatore in aria elimina le perdite causate dall'isteresi dei materiali magnetici. La perdita di induttanza è inevitabilmente elevata, la qual cosa si risolve in una regolazione povera, cosicché soluzioni con nuclei in aria non sono idonee per l'impiego nella distribuzione di potenza. Tuttavia hanno un'ampiezza di banda molto larga e sono frequentemente usate nelle applicazioni a radio frequenza, per le quali viene mantenuto un elevato coefficiente di accoppiamento sovrapponendo accuratamente gli avvolgimenti primario e secondario. Sono pure utilizzati per i trasformatori risonanti come le bobine di Tesla dove possono realizzare ragionevolmente basse perdite nonostante la perdita di induttanza elevata.
Terminali

I piccoli trasformatori sogliono avere dei conduttori collegati direttamente alle estremità delle bobine e portati alla base dell'unità per il collegamento dei circuiti. I trasformatori più grandi possono avere dei terminali fissati con grossi bulloni, barre collettrici o isolatori passanti ad alta tensione fatti di polimeri o porcellana. Un grande isolatore passante può essere una struttura complessa perché deve fornire il controllo del gradiente del campo elettrico senza che il trasformatore perda olio.
Avvolgimenti
Gli avvolgimenti sono abitualmente disposti concentricamente per rendere minimo il flusso disperso.
Vista in sezione degli avvolgimenti dei trasformatori. Bianco: isolante. Spirale verde: Acciaio al silicio a fibra orientata. Nero: Avvolgimento primario fatto di rame con ossigeno esente Rosso: Avvolgimento secondario. In alto a sinistra: Trasformatore toroidale. Destra: Nucleo a C, tuttavia il nucleo a E sarebbe similare. Gli avvolgimenti neri sono fatti di film. In alto: Piccola capacità tra tutti i terminali di entrambi gli avvolgimenti. Poiché la maggior parte dei nuclei sono almeno moderatamente conduttivi essi necessitano pure di isolamento. in basso: Una capacità più bassa per uno dei terminali dell'avvolgimento secondario è necessaria per i trasformatori di bassa potenza e bassa tensione. In basso a sinistra: Una riduzione dell'induttanza di dispersione condurrebbe a un aumento della capacità.

Il materiale conduttore usato per gli avvolgimenti è subordinato alla sua applicazione, ma in tutti i casi le spire individuali devono essere isolate elettricamente l'una dall'altra per assicurare che la corrente attraversi ciascuna spira. Per trasformatori di piccola potenza e piccoli segnali, in cui le correnti sono piccole e la differenza di potenziale tra le spire adiacenti è pure piccola, le bobine sono spesso avvolti con filo di rame smaltato per magneti, quale il filo Formvar. I grandi trasformatori di potenza che operano con alte tensioni possono essere bobinati con conduttori a strisce rettangolari di rame isolati con carta impregnata d'olio e blocchi di isolanti di cellulosa. I trasformatori ad alta frequenza che operano dalle decine alle centinaia di kilohertz sovente hanno avvolgimenti fatti con filo litz per ridurre al minimo le perdite per effetti pelle e di prossimità. Trasformatori di grossa potenza pure usano conduttori a trefoli multipli, perché altrimenti anche alle potenze a bassa frequenza una distribuzione non uniforme della corrente esisterebbe negli avvolgimenti a elevata intensità di corrente. Ogni trefolo è isolato individualmente, e i trefoli sono così disposti che in certi punti nell'avvolgimento, o dovunque nell'intero avvolgimento ciascuna parte occupi posizioni relative differenti nell'intero conduttore. La trasposizione equalizza la corrente che fluisce in ciascun trefolo del conduttore e riduce le perdite per correnti parassite nel medesimo avvolgimento. Il conduttore a trefoli è pure più flessibile del conduttore solido della medesima misura, agevolando la costruzione. Per i trasformatori di segnali, gli avvolgimenti possono essere disposti in modo tale da rendere minima l'induttanza di dispersione e la capacità parassita per migliorare la risposta alle alte frequenze. Ciò può essere fatto dividendo ogni bobina in sezioni, e collocando le sezioni di un avvolgimento tra le sezioni dell'altro. Ciò e noto come avvolgimento del tipo sovrapposto.

Entrambi gli avvolgimenti primario e secondario dei trasformatori di potenza possono avere delle connessioni esterne, chiamate prese intermedie, a punti intermedi degli avvolgimenti, per consentire la scelta del rapporto tensiometrico. Le prese intermedie possono essere collegate a un variatore di tensione a prese intermedie automatico a carico per la variazione di tensione dei circuiti di distribuzione. Trasformatori ad audiofrequenza, impiegati per la distribuzione dell'audio agli altoparlanti per comunicazioni pubbliche, hanno delle prese intermedie per consentire l'adattamento dell'impedenza di ciascun annunciatore. Un trasformatore a presa intermedia centrale viene spesso usato nello stadio d'uscita di un amplificatore di potenza in un circuito in controfase. I trasformatori di modulazione nei trasmettitori a modulazione d'ampiezza sono assai simili.

Alcuni trasformatori hanno gli avvolgimenti impregnati di resina epossidica. Impregnando il trasformatore di resina epossidica sotto vuoto, si può sostituire l'aria all'interno degli avvolgimenti con la resina, sigillando così gli avvolgimenti e aiutando a prevenire la formazione possibile di scariche corona e l'assorbimento di sporcizia e acqua. Ciò produce dei trasformatori adatti ad ambienti umidi e sporchi, ma a costi di produzione aumentati.
Raffreddamento
Vista sezionata di un trasformatore trifase raffreddato a olio. Il serbatoio dell'olio è visibile sulla parte superiore. Alette radianti aiutano la dissipazione del calore.

Il calore dissipato per effetto delle perdite nel trasformatore tende a scaldare la parte attiva; per evitare che questa raggiunga temperature dannose per il materiale, è necessario smaltire il calore prodotto tramite un sistema di raffreddamento. I trasformatori di bassa tensione hanno la parte attiva isolata tramite resine sintetiche, e sono detti trasformatori "a secco".

I trasformatori di alta tensione hanno la parte attiva immersa in olio isolante, che svolge anche la funzione di smaltire il calore prodotto dalla parte attiva. L'olio isolante è solitamente olio minerale, ma esistono anche trasformatori riempiti con oli speciali per alte temperature o con oli vegetali. I trasformatori di media tensione possono avere l'isolamento in resina o in olio. L'isolamento in resina ha una minore capacità di scambio termico, ma una maggiore sicurezza in caso di incendio. Pertanto, i trasformatori installati in ambienti chiusi, se non a secco, sono immersi in oli sintetici ad alto punto di infiammabilità per prevenire il rischio di incendio.

I piccoli trasformatori (potenza di qualche decina di kVA) non generano calore significativo ed il raffreddamento avviene per radiazione attraverso la cassa. I trasformatori di distribuzione MT/BT (potenza di qualche centinaio di kVA) sono dotati di semplici alette addossate alla cassa, per migliorare lo scambio termico per conduzione termica con l'aria. I trasformatori di distribuzione AT/MT (potenza di qualche decina di MVA) sono dotati di radiatori in cui circola per convenzione l'olio. I radiatori possono essere dotati di ventilatori per aumentare il flusso d'aria che ne lambisce la superficie. I trasformatori di grande potenza (potenza di centinaia di MVA), tipici delle reti di trasmissione, sono dotati di pompe per favorire la circolazione forzata dell'olio negli scambiatori di calore con elevata superficie di scambio termico e dotati di ventilatori, detti "aerotermi".

I trasformatori immersi in olio devono essere privi di umidità che compromette la tenuta dielettrica dell'olio; pertanto le loro parti attive sono sottoposte a processi di essiccamento prima dell'immersione in olio. Inoltre, essi devono essere dotati di una camera di compensazione per le variazioni del volume dell'olio dovute alle escursioni termiche; per i trasformatori più piccoli, la camera di compensazione è costituita da uno strato di gas inerte (es. azoto) interposto tra il pelo d'olio ed il coperchio della cassa; per i trasformatori più grandi, la camera di compensazione è costituita da una vaso di espansione, detto "conservatore", posto sopra al coperchio della cassa (in questo caso completamente riempita d'olio), ed a questa collegato tramite un'apposita tubazione. Il conservatore può essere a pelo libero (a diretto contatto con l'aria), oppure ermetico (la separazione olio/aria è garantita da una membrana elastica). Sulla tubazione di collegamento può essere installato un dispositivo di protezione contro i guasti interni, detto relè di Buchholz.[16][17]

I policlorobifenili (PCB) hanno delle proprietà che un tempo favorivano il loro uso come refrigeranti, tuttavia preoccupazioni per la loro persistenza ambientale portò a un bando generalizzato per il loro impiego. Oggi, oli stabili al silicio, o idrocarburi perfluorati possono essere usati laddove i costi dei liquidi non igniferi pareggiano i costi addizionali di costruzione di una camera di sicurezza per il trasformatore. Prima del 1977, persino i trasformatori che erano nominalmente riempiti solamente di olio potevano pure essere stati contaminati con policlorobifenili fino a 10-20 parti per milione.

Poiché l'olio minerale e il PCB fluido si mescolano, gli equipaggiamenti di manutenzione usati per entrambi i trasformatori a PCB e a olio potrebbero riportare piccole quantità di PCB, contaminando i trasformatori a olio. Alcuni trasformatori a secco (non contenenti liquidi) sono racchiusi in contenitori pressurizzati e sigillati e raffreddati con gas azoto o esafluoruro di zolfo.

Dei trasformatori di potenza sperimentali nella gamma dei 2 MVA sono stati costruiti con avvolgimenti superconduttori che eliminano le perdite nel rame, ma non quelle del nucleo in acciaio. Questi sono raffreddati ad azoto o elio liquidi.
Dal trasformatore ideale al reale
Trasformatore ideale.png

Per trasformatore ideale in figura si assume la convenzione degli utilizzatori alla porta 1 (primario) e quella dei generatori alla porta 2 (secondario). Questo è governato dalle equazioni simboliche:

    \begin{cases} U_1 = k_0 U_2 \\ I_1 = {1 \over k_0} I_2 \end{cases}

dove k_0 è il "rapporto di trasformazione".

Un trasformatore reale approssima quello ideale quando:

    la riluttanza del nucleo è nulla (cioè, la permeabilità magnetica del nucleo è infinita)
    le perdite nel nucleo sono nulle (cioè, le perdite nel ferro per correnti parassite e isteresi magnetica)
    gli avvolgimenti hanno accoppiamento perfetto (assenza dei flussi dispersi)
    le resistenze degli avvolgimenti sono nulle (assenza delle perdite per effetto Joule)

Riluttanza del nucleo non nulla
Trasformatore ideale riluttanza non nulla.png

Usiamo l'ipotesi di accoppiamento perfetto così da concatenare lo stesso flusso di induzione magnetica:

    \begin{cases} \Phi_{c1} = N_1 \Phi_t \\ \Phi_{c2} = -N_2 \Phi_t \end{cases}

Le tensioni ai morsetti coincidono con le f.e.m. indotte valgono:

    \begin{cases} U_1= E_1= j \omega \Phi_{c1} = j \omega N_1 \Phi_t \\ U_2= E_2= j \omega \Phi_{c2} = -j \omega N_2 \Phi_t \end{cases}

Considerando il funzionamento a vuoto, posso scrivere:

    N_1 I_{1 \mu} = \mathfrak{R} \Phi_t 

avendo indicato con \mathfrak{R}\ la riluttanza del nucleo e con I_{1 \mu} la Polarizzazione_magnetica#Corrente_di_magnetizzazione. Possiamo ricavare:

    U_1 = j \omega N_1 \Phi_t = j \omega { N_1^2 \over \mathfrak{R}} I_{1 \mu} = j \omega L_1 I_{1 \mu } = j X_{10} I_{1 \mu } 

da cui considerando il funzionamento a carico, per il secondo principio di Kirchhoff

    N_1 I_1 - N_2 I_2 = \mathfrak{R} \Phi_t 

risolvendo e sostituendo la precedente equazione ottengo:

    I_1 = I_{1 \mu} + { N_2 \over N_1} I_2 

quindi la relazione che lega tensioni e correnti del trasformatore ideale diviene:

    \begin{cases} U_1 = k_0 U_2 \\ I_1 = I_{1 \mu} + {1 \over k_0} I_2 = I_{1 \mu} + I_{12} \end{cases}

Perdite nel nucleo non nulle
Trasformatore ideale perdite non nulla.png

Oltre alla corrente di magnetizzazione va aggiunta la componente dovuta a perdite per isteresi e correnti parassite detta corrente a vuoto:

    I_{10} = I_{1 \mu} + I_{1a} 

così la relazione che lega tensioni e correnti del trasformatore ideale diviene:

    \begin{cases} U_1 = k_0 U_2 \\ I_1 = I_{10} + {1 \over k_0} I_2 = I_{10} + I_{12} \end{cases}

Per considerare le perdite per isteresi e correnti parassite che si producono nel nucleo.
Accoppiamento non perfetto tra gli avvolgimenti

L'accoppiamento imperfetto tra gli avvolgimenti è dovuto a linee di flusso che abbandonano il nucleo per richiudersi attraverso percorsi in aria, si avranno così altri 2 flussi:

    flusso di dispersione al primario \Phi_{1d}
    flusso di dispersione al secondario \Phi_{2d}

posso definire:

    reattanza di dispersione a primario X_1 = \omega L_1 ; L_1 = { N_1 \Phi_{1d} \over I_1}
    reattanza di dispersione a secondario X_2 = \omega L_2 ; L_2 = { N_2 \Phi_{2d} \over I_2}

Resistenza degli avvolgimenti non nulla

Considera la resistenza dei conduttori che costituiscono gli avvolgimenti R_1 e R_2 poste in serie con le perdite per accoppiamento non perfetto.
Schema completo equivalente
Trasformatore reale schema completo.png

Eliminate tutte le ipotesi di idealità, le f.e.m. indotte dal solo flusso di mutua induzione

    \begin{cases} E_1= j \omega N_1 \Phi_t \\ E_2= j \omega N_2 \Phi_t \end{cases}

mentre le differenze di potenziale effettivamente presente alle porte del trasformatore reale valgono:

    \begin{cases} U_1= E_1 + (R_1+jX_1)I_1 \\ U_2= E_2 - (R_2+jX_2)I_2 \end{cases}

ricordando il rapporto di trasformazione:

    k_0= {E_1 \over E_2} = {N_1 \over N_2} 

ottengo relazione che lega tensioni e correnti del trasformatore reale:

    \begin{cases} U_1 = (R_1+jX_1)I_1 + k_0 (R_2+jX_2)I_2 + k_0 U_2 \\ I_1 = I_{10} + {1 \over k_0} I_2 = I_{10} + I_{12} \end{cases}

queste equazioni descrivono il comportamento del trasformatore reale.
Il trasformatore reale
Trasformatore trifase a bagno d'olio privo del contenitore

Il trasformatore converte la tensione entrante in un valore differente, ma senza aumentare la potenza. Il prodotto della tensione per l'intensità di corrente tra i due circuiti è uguale:

    V_p I_p = V_s I_s 

Fattori influenti sul rendimento

Un trasformatore reale però non è una macchina perfetta e per questo presenta delle perdite, ovvero la potenza assorbita dal primario è sempre superiore a quella fornita dal secondario. I diversi motivi di perdita sono:

    Effetto Joule prodotto dalla corrente che scorre negli avvolgimenti (dette perdite nel rame);
    Induzione di correnti parassite nel nucleo che possono a loro volta dissipare energia per effetto Joule (dette perdite nel ferro);
    Perdita di flusso magnetico al di fuori del nucleo che può indurre correnti su oggetti vicini al trasformatore;
    Perdite per isteresi magnetica (sono perdite nel ferro);
    Perdite per movimenti meccanici dovuti a forze magnetiche o magnetostrizione, solitamente percettibili come il classico ronzio del trasformatore;

Forme
Piccolo trasformatore toroidale

La forma può essere quella di:

    Toro trasformatori toroidali
    Quadrata o di due rettangoli uniti per un lato, gli avvolgimenti sono posti sul lato comune

Accorgimenti

Per ridurre l'effetto dei vari elementi che diminuiscono il rendimento del trasformatore:

    Avvolgimenti come caratteristiche devono avere:
        Minor numero di spire possibile
        Lunghezza minima: il filo dell'avvolgimento deve essere di lunghezza minore possibile; generalmente questo dipende dalla sezione e dalla forma del nucleo, quadrata o (meglio ancora, dove possibile) circolare.

    Nucleo, come caratteristica devono avere:
        Sezione adeguata
        Una lunghezza minore possibile
        Essere in materiale ferromagnetico che abbia una resistenza elettrica il più possibile alta, per minimizzare le perdite per effetto Joule e una forza coercitiva il più possibile bassa, per avere un ciclo di isteresi il più possibile stretto (e quindi delle perdite magnetiche minori possibili).
        Struttura: il nucleo per impedire che circolino correnti parassite non è realizzato in metallo compatto, ma è costituito da sottili lamierini (lamierini di acciaio magnetico al silicio) incollati a formare pacchetti. Nei trasformatori operanti a frequenze elevate il nucleo è costituito da polveri metalliche agglomerate con collanti.

    Raffreddamento: il raffreddamento è necessario per evitare il surriscaldamento del trasformatore dovuta alla potenza dissipata. È particolarmente importante nei trasformatori funzionanti a potenze elevate. Può essere:
        ad aria (soluzione tipica dei normali trasformatori civili e per le piccole potenze).
        a bagno d'olio lavorano in un bagno di olio dentro involucri metallici opportunamente sagomati per facilitare la dispersione del calore
        a bagno d'olio forzata rispetto al sistema in bagno d'olio sono previste anche delle pompe per la circolazione forzata dell'olio e un sistema di ventilatori esterni per aumentare l'asportazione di calore
        in resina rispetto agli altri sistemi, gli avvolgimenti sono immersi dentro un'apposita resina, che fa dissipare il calore agli stessi. Questa resina prende il posto dell'olio. Dal trasformatore in resina si possono trarre benefici sulle dimensioni, dato che sono leggermente più piccoli che un trasformatore ad olio.

La potenza assorbita da queste funzioni accessorie è considerata tra le perdite.
Tipologie costruttive
Un trasformatore raffreddato ad olio con primario a 10 kV e secondario a doppia tensione 220/380 V, risalente agli anni sessanta

I trasformatori si possono classificare in differenti modi:

    per potenza nominale: da una frazione di VA (volt-ampère) a oltre il centinaio di MVA;
    per gamma di frequenza: frequenze di rete, frequenza audio, frequenza radio;
    per classi di tensione: da pochi volt a centinaia di kilovolt;
    per tipo di raffreddamento: raffreddamento ad aria, con olio, raffreddamento a ventilazione o ad acqua;
    per applicazione: alimentatori di potenza, accoppiamento d'impedenza, stabilizzazione della tensione e corrente d'uscita, o di isolamento circuitale;
    per utilizzazione finale: Distribuzione di energia elettrica, raddrizzatori, forni elettrici ad arco, amplificatori d'uscita;
    per rapporto spire avvolgimenti: trasformatore elevatore di tensione, riduttore di tensione, tensione variabile.

Sebbene basati sullo stesso principio, esistono trasformatori di tutte le dimensioni, da quelli grandi pochi millimetri usati in elettronica a grandi macchine alte diversi metri e con potenze di gigawatt usati nella distribuzione di energia elettrica. Un'ampia varietà di progetti di trasformatori sono utilizzati per differenti applicazioni, sebbene condividano parecchie caratteristiche. Importanti tipi di trasformatori diffusi annoverano:
Di tensione (TV)

È il trasformatore classico descritto precedentemente. La tensione sul secondario è costante e determinata dal rapporto nel numero di spire. Si può ulteriormente suddividere questa categoria in trasformatori riduttori o elevatori a seconda che il rapporto di tensione sia in aumento o in diminuzione. Gli avvolgimenti possono avere prese intermedie che permettono di decidere all'installazione tra diversi rapporti, per esempio per utilizzare un'apparecchiatura su reti elettriche a diversa tensione nominale. Le prese intermedie sul secondario, oppure avvolgimenti secondari aggiuntivi, permettono di avere a disposizione diversi valori di tensione contemporaneamente.
Di isolamento

Sono trasformatori con rapporto unitario (o leggermente maggiore per compensare le perdite) ma con isolamento elettrico tra gli avvolgimenti particolarmente curato. Sono usati per disaccoppiare la massa di un apparecchio di misura dalla massa del circuito in esame quando entrambi siano messi a terra. La separazione tra gli avvolgimenti viene generalmente assicurata mediante doppio isolamento oppure per mezzo di uno schermo metallico messo a terra.

Possono essere anche usati per aumentare la sicurezza delle apparecchiature mediche connesse alla rete, ma in questo caso il trasformatore deve essere conforme anche alla norma IEC 61558-2-15, specifica per l'applicazione in locali adibiti ad uso medico. Tra le caratteristiche peculiari, la potenza di uscita non può superare 10 kVA e, se viene utilizzato per alimentare più di un apparecchio medicale contemporaneamente, deve essere dotato di un dispositivo di controllo permanente dell'isolamento non disinseribile.

Applicazioni molto frequenti dei trasformatori di isolamento si trovano in tutti i casi in cui non è possibile avere una messa a terra di tipo tradizionale (es. dispersore nel terreno), si pensi agli automarket o a tutti gli autonegozi che per loro natura essendo ambulanti non possono disporre di un adeguato impianto di messa a terra in tutti i luoghi destinati ai loro spostamenti.
Trasformatore trifase

Sono macchine in grado di convertire una tensione trifase e sono comunemente usati nella rete di distribuzione elettrica. Possono essere costituiti da tre trasformatori monofasi indipendenti, ma spesso sono realizzati con tre avvolgimenti primari e tre secondari montati su un unico nucleo con tre rami paralleli.[18] Gli avvolgimenti possono essere collegati a stella (sigla Y per alta tensione - sigla y per bassa tensione), a triangolo (sigla D per alta tensione - sigla d per bassa tensione) o a zig-zag (sigla Z per alta tensione - sigla z per bassa tensione). Vengono di solito abbinati a degli Isoltester (o "controllori di isolamento"), che permettono di regolare tramite pannello sinottico le varie soglie di resistenza verso terra.

Nel caso si debbano mettere in parallelo due o più trasformatori trifase bisogna, preventivamente, accertarsi che appartengano entrambi al medesimo gruppo. Il gruppo di un trasformatore trifase si definisce come l'angolo di ritardo della bassa tensione rispetto all'alta tensione assumendo come senso antiorario in senso di rotazione dei vettori di tensioni. Solo in questo caso siamo certi di non collegare in cortocircuito i due trasformatori che vogliamo mettere in parallelo. Nei trasformatori commerciali i gruppi più utilizzati sono quattro:

    Gruppo 0 (nessun sfasamento tra primario e secondario)
    Gruppo 5 (sfasamento di 150° tra primario e secondario)
    Gruppo 6 (sfasamento di 180° tra primario e secondario)
    Gruppo 11 (sfasamento di 330° tra primario e secondario)

Questo angolo di ritardo è dovuto al diverso montaggio degli avvolgimenti del trasformatore. Per fare un semplice esempio se gli avvolgimenti sono stati collegati a stella (sia del primario che del secondario) possiamo avere un trasformatore sia con gruppo 0 sia con gruppo 6. Nel caso uno dei due sia collegato a triangolo e l'altro a stella possiamo avere un trasformatore sia con gruppo 5 sia con gruppo 11.
Trasformatore polifase
Un trasformatore trifase montato su una linea elettrica

Per le alimentazioni trifase può venire usato un banco di tre singoli trasformatori monofase, oppure tutte tre le fasi possono essere incorporate in un singolo trasformatore trifase. In questo caso, i circuiti magnetici sono connessi insieme, pertanto il nucleo contiene un flusso di campo magnetico trifase. È possibile un numero di configurazioni degli avvolgimenti che danno origine a differenti attributi e sfasamenti. Una configurazione polifase particolare è il collegamento delle fasi a zig-zag impiegato per la messa a massa e la soppressione di armoniche.
Autotrasformatore
Exquisite-kfind.png 	Per approfondire, vedi autotrasformatore.
Autotrasformatore con contatti a spazzola strisciante
Trasformatore variabile

Un autotrasformatore ha un solo, unico avvolgimento con due morsetti terminali, più un terzo in una presa intermedia. La tensione primaria è applicata attraverso due dei terminali, e la tensione secondaria è prelevata da uno di questi e il terzo. I circuiti primario e secondario hanno pertanto un numero di spire degli avvolgimenti in comune. Poiché la tensione per spira è la medesima in entrambi gli avvolgimenti, ciascuno manifesta una tensione che è proporzionale al suo numero di spire. Un autotrasformatore regolabile è effettuato esponendo una parte delle bobine degli avvolgimenti ed eseguendo la connessione al secondario tramite una spazzola strisciante, il che realizza un rapporto delle spire variabile. Un tale dispositivo è spesso chiamato variac.
Trasformatore variabile o variac

Sono autotrasformatori in cui la presa intermedia è un contatto strisciante sull'avvolgimento primario: questi apparecchi possono fornire in uscita una tensione regolabile praticamente con continuità tra zero e il valore massimo. Il Variac è un marchio registrato da General Radio.
Di corrente (TA)

Forniscono sul secondario una corrente proporzionale alla corrente circolante nel primario. Sono spesso usati nei sistemi di misura per correnti elevate al fine di ridurle a valori più facilmente misurabili. Sono costituiti da un nucleo toroidale al cui interno passa il cavo (anche isolato) su cui compiere la misura e su cui è avvolto il filo del secondario. È importante che il secondario sia sempre in cortocircuito sullo strumento di misura per evitare la formazione di tensioni pericolosamente elevate. Sono usati nei sensori di una pinza amperometrica.
A corrente costante

Questi trasformatori mantengono costante entro certi limiti la corrente fornita sul secondario piuttosto che la tensione. In pratica la tensione prodotta si regola automaticamente per mantenere una corrente costante sul carico. Sono costituiti da nucleo interrotto da un traferro la cui apertura è regolata da una sezione mobile del nucleo tirata da un contrappeso. La presenza del traferro determina un aumento della riluttanza, ovvero il rapporto tra la forza magnetomotrice generata dal primario e il flusso di induzione prodotto nel nucleo.

Quando il circuito secondario assorbe troppa corrente, le forze elettromagnetiche provocano l'allargamento del traferro, da cui ne deriva una diminuzione del flusso e quindi la diminuzione della tensione indotta.

Questi trasformatori sono usati per alimentare le lampade di illuminazione pubblica collegate in serie a corrente costante.

Versioni con traferro regolabile manualmente sono usati nelle saldatrici elettriche: in questo caso l'apertura del traferro non è automatica ma impostata dall'utilizzatore con una manopola. L'intensità di corrente è quindi limitata ad un valore prefissato ma non regolata.
Trasformatore a dispersione
Trasformatore a dispersione

Un trasformatore a dispersione, noto pure come trasformatore a flusso disperso, ha un'induttanza di dispersione considerevolmente più elevata di altri tipi di trasformatori, che talvolta è aumentata con un derivatore magnetico nel suo nucleo fra il primario e il secondario, talora regolabile con una vite di aggiustaggio. Ciò provvede un trasformatore con una limitazione di corrente inerente causata da un accoppiamento lasco tra i suoi avvolgimenti primario e secondario. Le correnti in entrata e in uscita sono basse abbastanza da prevenire dei sovraccarichi termici sotto tutte le condizioni di carico, anche se il secondario fosse cortocircuitato.

I trasformatori a flusso disperso sono impiegati per la saldatura ad arco e le lampade a scarica ad alta tensione (lampade al neon e fluorescenti a catodo freddo), che sono collegate in serie fino a 7,5 kV AC). Funziona quindi sia come un trasformatore di tensione sia come un regolatore di corrente magnetico.

Altre applicazioni sono quelle per l'alimentazione di giocattoli e per l'installazione di campanelli d'ingresso, dove è presente l'esigenza di bassissime tensioni per motivi di sicurezza.
Risonante

Un trasformatore risonante è un tipo di trasformatore a dispersione. Utilizza l'induttanza di dispersione dei suoi avvolgimenti secondari in combinazione con dei condensatori esterni, per creare uno o più circuiti risonanti.

Un trasformatore risonante opera alla frequenza di risonanza di uno (o più) avvolgimenti, solitamente il secondario, sfruttando la capacità parassita fra una spira e l'altra dell'avvolgimento. Se il primario è alimentato con una tensione periodica ad onde quadre o dente di sega, ad ogni impulso viene fornita energia sul secondario, che sviluppa progressivamente una tensione molto elevata alla frequenza di risonanza del circuito oscillante. La tensione prodotta è limitata da fenomeni di scarica distruttiva fra le spire dell'avvolgimento risonante e l'intensità di corrente è molto più elevata di quella ottenuta dai generatori elettrostatici come il Generatore Van de Graaff e il Generatore Wimshurst.

Di solito questi trasformatori lavorano a frequenze piuttosto elevate senza scintillare, per cui non hanno bisogno di nucleo magnetico. La bobina di Tesla è un tipico trasformatore risonante.

Una delle applicazioni del trasformatore risonante è per l'invertitore CCFL (Cold Cathode Fluorescent Lamp). Un'altra applicazione del trasformatore risonante è di accoppiare gli stadi dei ricevitori a supereterodina, in cui la selettività del ricevitore è fornita da trasformatori sintonizzati negli amplificatori a media frequenza.
Di impulso

Un trasformatore di impulso è ottimizzato per trasferire un impulso rettangolare. Modelli di piccola potenza (detti di segnale) sono usati in elettronica digitale e telecomunicazioni, in genere per adattare i circuiti alle linee di trasmissione e per attivare triac o scr. Modelli di medie dimensioni sono usati per controlli su circuiti di potenza, come per esempio per innescare i flash fotografici.

Per limitare la distorsione nella forma dell'impulso, il trasformatore deve avere basse perdite, bassa capacità distribuita ed alta induttanza a circuito aperto. Nei modelli di potenza deve essere bassa la capacità di accoppiamento tra primario e secondario, per proteggere i circuiti collegati al primario dagli impulsi di elevata tensione creati dal carico. Per la stessa ragione deve essere elevato l'isolamento.

La qualità di un trasformatore di impulso è determinabile con il prodotto tra la tensione di picco e la durata dell'impulso (o più esattamente l'integrale dell'impulso). Più alto è il valore, maggiore è il costo del trasformatore.
D'uscita

Questo tipo di trasformatore è utilizzato solitamente come adattatore d'impedenza. Normalmente è usato negli amplificatori audio valvolari per trasferire al primario, di norma ad impedenza più alta, la bassa impedenza del carico applicato al secondario. Infatti, solitamente, per questo tipo di trasformatori non viene definito direttamente il rapporto di trasformazione N delle tensioni ma il rapporto delle impedenze tra primario e secondario. Dal punto di vista matematico risulta che:

    Z_1/Z_2 = N^2 

con Z_1 e Z_2 le impedenze del primario e del secondario.

Inoltre, in questa specifica applicazione, svolge anche il compito di separare la componente continua da quella alternata. Dal punto di vista costruttivo è come un normale trasformatore monofase con degli accorgimenti particolari. Prima di tutto il materiale dei lamierini: si usano solitamente lamierini con percentuale di silicio, però a grani orientati, oppure altri materiali più costosi (permalloy, ecc.). Un altro accorgimento che si pratica è quello di intercalare il primario con il secondario, in modo tale da aumentare l'accoppiamento tra gli avvolgimenti e diminuire la capacità parassita (e quindi estendere la banda passante) degli avvolgimenti. Nei trasformatori d'uscita per stadi single end occorre aggiungere del traferro (aria o carta) al nucleo in modo tale da evitare premature saturazioni, visto che in questa configurazione l'avvolgimento primario è attraversato dalla corrente continua del tubo in un solo senso e non in due (ma opposti) come in quelli per push-pull, i quali non richiedono il traferro. In un amplificatore audio è un componente fondamentale, in quanto se di scarsa qualità può limitare pesantemente le prestazioni.
Rotante
Parte fissa di un trasformatore rotante a 6 canali usato in un videoregistratore a 6 testine.
Parte rotante del trasformatore, con visibili tre delle sei testine.

Un trasformatore rotante è un tipo specializzato di trasformatore, usato per accoppiare segnali elettrici tra due parti rotanti tra di loro. Un trasformatore rotante permette di superare i difetti tipici degli anelli collettori, come attrito, frizione, intermittenza del contatto e limitazione della velocità di rotazione.

Un trasformatore rotante è costruito con gli avvolgimenti primari e secondari in metà separate, montate poi una di fronte all'altra. La connessione tra le due metà degli avvolgimenti è assicurata dal flusso magnetico che fornisce l'induttanza reciproca dal primario al secondario.

L'uso più comune dei trasformatori rotanti è nei videoregistratori, per la trasmissione dei segnali di pilotaggio delle testine video montate su un tamburo rotante. La maggior parte dei videoregistratori richiede più di un segnale, e in questo caso si usano trasformatori rotanti a più canali, con più avvolgimenti concentrici. Nella foto si vede un trasformatore rotante con 6 avvolgimenti individuali.

Un altro uso è per trasmettere segnali dai sensori di coppia sui motori elettrici, per controllarne la velocità e la coppia generata tramite retroazione.
A pompa di fase[senza fonte]

Sono trasformatori in cui viene aggiunto un avvolgimento ausiliario genericamente costituito da poche spire. La tensione prelevata ai capi di tale avvolgimento si modifica proporzionalmente alla potenza erogata. Collegando un opportuno circuito a questo avvolgimento è possibile misurare l'erogazione istantanea di potenza ed agire mediante circuiti appositi di compensazione (come ad esempio un trasformatore ausiliario posto in serie all'avvolgimento primario) per variare la tensione primaria. Da qui la "pompa di fase", che dà il nome a questa tipologia di trasformatori.

Questa compensazione permette, qualora necessario, di implementare alimentatori a potenza costante.

Per piccolissime potenze vengono utilizzati i trasformatori cosiddetti "Chicken-Butt" (a causa della caratteristica forma) con nucleo in ferrite e conduttori in Alluminio-Nickel-Cobalto (AlNiCo) che, a scapito di una bassissima potenza erogabile offrono una banda passante molto estesa (si utilizzano in maniera massiccia in campo audio, negli stadi di pre-amplificazione e in telecomunicazioni); occorre prestare estrema attenzione nell'utilizzo dei C-B in quanto, se sovraccaricati, tendono a spezzare il nucleo in ferrite con relativa, pericolosa, proiezione di schegge.
Trasformatori audio

I trasformatori audio sono quelli progettati appositamente per i circuiti audio. Possono venire impiegati per bloccare le interferenze a radio frequenza oppure le componenti a corrente continua di un segnale audio, per scindere o combinare segnali audio, o per fornire un accoppiamento d'impedenza tra circuiti a bassa e alta impedenza, come tra un amplificatore a valvole di alta impedenza e l'altoparlante di bassa impedenza, tra l'uscita di uno strumento ad alta impedenza e l'entrata a bassa impedenza di una console di missaggio.

Tali trasformatori furono progettati originariamente per collegare l'uno all'altro sistemi telefonici differenti mantenendo le rispettive alimentazioni separate, e sono ancora generalmente utilizzati per interconnettere sistemi audio professionali o componenti dei sistemi.

Essendo dispositivi magnetici, i trasformatori audio sono suscettibili ai campi magnetici esterni come quelli generati dai conduttori percorsi da corrente alternata. Ronzio è un termine comunemente usato per descrivere segnali indesiderati che hanno origine dalla rete principale di alimentazione (tipicamente 50 o 60 Hz). I trasformatori audio impiegati per segnali di basso livello, come quelli per i microfoni o le testine di lettura dei dischi in vinile, sovente incorporano una schermatura per proteggere dai segnali estranei accoppiabili magneticamente.
Trasformatori di misura

I trasformatori di misura sono usati per misurare tensioni e correnti nei sistemi di alimentazione di potenza elettrica, e per la protezione e il controllo dei medesimi. Dove una corrente o una tensione è troppo elevata per essere opportunamente usata da uno strumento, possono essere ridotti a un valore basso standard. I trasformatori di misura isolano la circuiteria di misura, protezione e controllo dalle tensioni o correnti elevate presenti nei circuiti che si stanno misurando o controllando.
Trasformatori di corrente

Un trasformatore di corrente è progettato per fornire una corrente nel suo secondario proporzionale alla corrente che scorre nella bobina del suo primario.

I trasformatori di tensione sono progettati per avere un rapporto di trasformazione noto accuratamente tanto in fase quanto in ampiezza, sopra una gamma di impedenze. Il trasformatore di tensione è stato inteso a presentare un carico trascurabile all'alimentazione che si sta esaminando. La tensione secondaria bassa consente che equipaggiamenti di protezione a relè e strumenti di misura siano operati a tensioni più basse.

Tanto i trasformatori di misura di corrente quanto quelli di tensione sono progettati per avere delle caratteristiche prevedibili con i sovraccarichi. Un corretto funzionamento dei relè di protezione richiede che i trasformatori di corrente forniscano un rapporto di trasformazione anche durante un cortocircuito.
Trasformatori superconduttori

Nel caso dei circuiti superconduttori è possibile avere trasformatori che al limite trasformano anche la corrente continua[19]. In questo caso si hanno come nel classico trasformatore un primario ed un secondario avvolti non necessariamente su un nucleo ferromagnetico. L'interesse di tali trasformatori è nel campo della ricerca e nell'uso degli SQUID la cui sensibilità minima in corrente determinata dalla loro piccola induttanza di ingresso può essere aumentata di vari ordini di grandezza.
Studio e prove sul trasformatore
Funzionamento a vuoto
Trasformatore reale a vuoto.png

Si ha quando non ci sono carichi alimentati dal circuito secondario, quindi I_2=0 e quindi è nulla anche I_{12} mentre circola solo corrente nella prima parte del circuito primario quindi I_1=I_{10} .

Ricordando lo schema di trasformatori reali dove:

    definisco impedenza a vuoto al primario

    Z_{10} = { jX_{10} R_{10} \over R_{10} + jX_{10} }

    si trascura:

    Z_{10} \gg \sqrt{ R_1^2 +X_1^2 } tipicamente di un fattore 1000.

    la resistenza e l'induttanza al secondario non sono attraversate da corrente quindi vengono sostituite con un circuito aperto.

si ottiene così lo schema di funzionamento a vuoto (sopra riportato).

Questo schema ci dà un'idea delle perdite nel ferro perché legate all'impedenza Z_{10} e quindi della relativa perdita di potenza che ci sarà utile per il calcolo del rendimento del trasformatore.
Funzionamento in corto circuito

Si ha una configurazione di corto circuito quando si sostituisce il carico con un corto circuito: in questo caso si annullerà la tensione U_2=0 e le correnti vengono chiamate correnti di cortocircuito (la tensione U_1 dovrà essere opportunamente ridotta per non generare correnti che guastino il trasformatore):

    I_1=I_{1CC} , \, I_2=I_{2CC} 

Trasformatore reale corto circuito.png

Per l'analisi del trasformatore in corto circuito, partendo dalla configurazione di trasformatore reale, si riportano al primario la resistenza e l'induttanza del secondario, mettendole in parallelo con Z_{10} e in serie con R_1 e jX_1

    \begin{cases} R_{12}= n^2 R_2 \\ X_{12}= n^2X_2 \end{cases}

Adesso prendiamo in considerazione la prima parte dello schema proposto e definiamo l'impedenza al primario:

    \dot{Z}_{1C}=R_{1C}+jX_{1C}

dove:

    R_{1C} è definita resistenza in corto circuito a primario
    X_{1C} è definita reattanza in corto circuito a primario
    le resistenze e le reattanze del primario sono considerate in serie:

    \begin{cases} R_{1C}= R_{1}+R_{12}\\ X_{1C}= X_{1}+X_{12} \end{cases}

    tipicamente Z_{10} \gg \sqrt{ R_1^2 +X_1^2 } di un fattore 1000, quindi viene trascurata.

Considerando la parte di destra dello schema, possiamo trasportare l'impedenza del primario al secondario e ottenere:

    \dot{Z}_{2C}=R_{2C}+jX_{2C}

dove:

    R_{2C} è definita resistenza in corto circuito a secondario
    X_{2C} è definita reattanza in corto circuito a secondario
    \begin{cases} R_{2C}= { R_{1C} \over n^2}\\ X_{2C}= { X_{1C} \over n^2} \end{cases}

In conclusione il funzionamento in corto circuito è dipendente dalle impedenze al primario e al secondario \dot{Z}_{1C} , \dot{Z}_{2C} , quindi la potenza assorbita dal trasformatore in corto circuito è legata alle perdite dovute alle resistenze quindi alle perdite nel rame; questa considerazione ci sarà utile per il calcolo del rendimento del trasformatore.
Prova a vuoto

La prova a vuoto serve per determinare i componenti del circuito equivalente del ramo magnetizzante (trasversali), visti dal lato primario, le perdite nel ferro dovute al nucleo ferromagnetico e la caratteristica a vuoto della macchina.[20]

    P_{f}={ U_1^2 \over R_{10} }

Lo schema prevede l'utilizzo dei seguenti strumenti da collegare al primario:

    1 frequenzimetro, per controllare che la frequenza sia sempre quella nominale;
    1 variac, per regolare la tensione per ogni lettura da svolgere;
    3 amperometri;
    1 voltmetro;
    2 wattmetri in inserzione Aron (metodo per misurare la potenza assorbita da un circuito trifase equilibrato con l'utilizzo di soli due wattmetri) oppure tre wattmetri.

La prova viene svolta nel seguente modo:

    Viene alimentato il trasformatore alla frequenza nominale (50 Hz per i paesi Europei, Africa e Medio Oriente, 60 Hz per le Americhe) e con una tensione leggermente superiore alla tensione nominale: ad esempio 1,1 V{2n},
    Tramite un variac (autotrasformatore) viene abbassata gradualmente la tensione di alimentazione fino al valore 0, effettuando per ogni tensione diverse letture di intensità di corrente e potenza, riportando il tutto in una tabella.
    Con i dati ricavati è possibile costruire dei grafici e determinare graficamente il valore della P_{f},

I grafici sono:

    I_{20}=f(U_{2}),\!
    P_{0}=f(U_{2}),\!
    cos(\phi_{0})=f(U_{2}),\!

Dai grafici è possibile determinare i valori nominali di intensità di corrente, potenza e cos(\phi) (tutti riferiti al funzionamento a vuoto) in corrispondenza del valore della tensione nominale di funzionamento. In particolare: il valore di potenza nominale a vuoto ricavato dal grafico è proprio il valore di P_{f}.
Perdite e rendimento

I trasformatori reali presentato due tipi di perdite:

    perdite nel rame dovute all'effetto Joule che si manifesta negli avvolgimenti percorsi da corrente:

    P_{Cu}=P_j=R_{1C}\,I_1^2+R_{2C}\,I_2^2

    perdite nel ferro dovute al nucleo ferromagnetico (perdite per isteresi e correnti parassite):

    P_{Fe}={ U_1^2 \over R_{10} }

quindi definiamo il rendimento:

    \, \ {\eta} = { P_u \over P_d } = { P_u \over P_{Cu} +P_{Fe} +P_u }

dove:

    P_u potenza utile al secondario
    P_d potenza disponibile al primario

Da ricordare che il rendimento è funzione della condizione di carico, questo deriva dal fatto che le perdite nel ferro dipendono dalla tensione e quindi sono pressoché costanti, mentre le perdite nel rame dipendono dal quadrato dell'intensità di corrente e dalla resistenza degli avvolgimenti. Maggiore è l'intensità di corrente, maggiori sono le perdite per effetto joule. Inoltre la resistenza non è costante, ma è variabile in funzione della temperatura, il che significa che anche la temperatura di lavoro influenza il rendimento effettivo del trasformatore.

Il trasformatore è la macchina elettrica a maggiore rendimento, dove più un trasformatore è grande, maggiore è il suo rendimento: i trasformatori di potenza molto piccola (da 1 a 10 Watt) hanno una efficienza dell'85% appena, mentre i trasformatori più grandi (oltre i 20 kW) possono arrivare a un rendimento del 99,8% circa, inoltre il rendimento massimo per ogni singolo trasformatore lo si ha quando le perdite a vuoto sono uguali alle perdite in corto circuito.
Circuito equivalente

Le limitazioni fisiche del trasformatore effettivo possono essere riunite in un modello circuitale equivalente (mostrato sotto) costruito intorno a un trasformatore ideale senza perdite. La perdita di potenza negli avvolgimenti è dipendente dalla corrente ed è rappresentata come resistenze in serie RP e RS. Il flusso disperso provoca la caduta di una frazione della tensione applicata senza contribuire all'accoppiamento mutuo, e pertanto può venire modellato come reattanze di ciascun'induttanza di dispersione XP e XS in serie con la regione di accoppiamento perfetto.

Le perdite nel ferro sono provocate per la maggior parte dagli effetti di isteresi e correnti parassite nel nucleo, e sono proporzionali al quadrato del flusso nel nucleo a una data frequenza di funzionamento. Dato che il flusso nel nucleo è proporzionale alla tensione applicata, la perdita nel ferro può essere rappresentata da una resistenza RC in parallelo con il trasformatore ideale.

Un nucleo con permeabilità limitata richiede una corrente di magnetizzazione IM per mantenere il flusso di mutua induzione. La corrente di magnetizzazione è in fase con il flusso; gli effetti di saturazione fanno sì che la relazione tra i due non sia lineare, ma per semplicità questo effetto tende a essere ignorato nella maggior parte degli equivalenti circuitali. Con un'alimentazione sinusoidale, il flusso del nucleo ritarda rispetto alla FEM indotta e questo effetto può essere modellato come una reattanza di magnetizzazione (reattanza di un'induttanza reale) XM in parallelo con la componente dissipativa del nucleo. RC e XM sono talvolta denominati insieme ramo di magnetizzazione del modello. Se l'avvolgimento secondario risulta aperto, la corrente I0 assorbita dal ramo di magnetizzazione rappresenta la corrente a vuoto del trasformatore.

L'impedenza del secondario RS e XS è frequentemente spostata al lato del primario dopo avere moltiplicato i componenti col fattore di scala dell'impedenza \left(\!\tfrac{N_P}{N_S}\!\right)^2\!.
Transformer equivalent circuit.svg
Circuito equivalente del trasformatore

Il modello risultante è talora denominato circuito equivalente esatto, sebbene esso ritenga parecchie approssimazioni, come una presunzione di linearità. L'analisi può essere semplificata spostando il ramo di magnetizzazione alla sinistra dell'impedenza del primario, un'implicita assunzione che la corrente di magnetizzazione sia bassa, e quindi sommare l'impedenza primaria e quella secondaria trasferita, che risulta in una cosiddetta impedenza equivalente.

I parametri del circuito equivalente del trasformatore possono venire calcolati dai risultati di due prove del trasformatore: prova a circuito aperto e prova a cortocircuito.
Configurazione in parallelo
Trasformatore ideale parallelo.png

Porre due trasformatori in parallelo è giustificato da queste esigenze:

    Variabilità del carico: non essendo sempre richiesta la potenza nominale di progetto sulla rete (es: esigenze domestiche o industriali sono variabili a seconda delle ore della giornata) così da abbassare sensibilmente il rendimento del trasformatore quando questo lavori lontano dalle condizioni di progetto (massimo rendimento con carichi oltre i 3/4 della potenza nominale del trasformatore, in caso di carico molto basso, al di sotto del 50% della potenza disponibile, può essere alimentato solo uno dei trasformatori in parallelo).

    Affidabilità: nel caso di guasto di uno dei due trasformatori non risulta compromessa del tutto l'erogazione della rete (black out)

    Manutenzione: si possono effettuare operazioni di manutenzione sui trasformatori disattivandoli alternativamente senza dover interrompere completamente l'erogazione del servizio.

Condizioni di funzionamento in parallelo

La configurazione di due trasformatori in parallelo impone:

    Condizioni sulle tensioni e sulle correnti:

        \begin{cases} U_{1a}=U_{1b}=U_1\\ U_{2a}=U_{2b}=U_2\\ I_{2a}+I_{2b}= I_2 \end{cases}

    Che il trasformatore lavori più vicino alla condizione di massimo rendimento:

        se I_2=0 \Rightarrow I_{2a}=0, \, I_{2b}=0

    Dalla precedente condizione si ha che i due trasformatori lavorino entrambi alla loro potenza nominale, quella massima consentita di progetto:

        P_n=P_{na}+P_{nb}=U_{2na}I_{2na}+U_{2bn}I_{2bn}=U_{2n}(I_{2na}+I_{2bn}) 

    Per poter verificare la precedente condizione si deve avere che le due correnti in uscita dai trasformatori siano in fase tra loro.
    I due trasformatori debbono avere i rapporti di trasformazione uguali (condizione di utilizzo a vuoto)

        n_a=n_b 

    Devono avere i triangoli di corto circuito uguali (condizione di funzionamento in corto circuito).

Valori nominali dei trasformatori
Tabella valori nominali.. U_{1n} 	tensione nominale primaria (V)
U_{2n} 	tensione nominale secondaria (V)
I_{1n} 	corrente nominale primaria (A)
I_{2n} 	corrente nominale secondaria (A)
P_{n} 	potenza nominale (VA)
f_{n} 	frequenza nominale (Hz)
n 	rapporto di trasformazione

    Tra i valori nominali di tensione e intensità di corrente sussistono le relazioni:

        { U_{1n} \over U_{2n}} = n
        { I_{1n} \over I_{2n}} = {1 \over n}

    La potenza nominale è legata alle tensioni e correnti nominali dalle relazioni:

        P_n = U_{1n} I_{1n} = U_{2n} I_{2n} per il monofase

        P_n = \sqrt{3}U_{1n} I_{1n} = \sqrt{3}U_{2n} I_{2n} per il trifase

Note

    ^ Pagina
    ^ Annali scientifici
    ^ Un merito dimenticato di Giuseppe Colombo. Riconoscimenti esteri del concorso italiano ai lavori di Luciano Gaulard per la trasmissione di energia a distanza,"L'energia elettrica"13 (1936), n. 3, p. 150-153
    ^ Friedrich Uppenborn: History of the Transformer, p. 35.
    ^ Popular Science
    ^ http://baccelli1.interfree.it/tesla.pdf
    ^ http://www.tecnosophia.org/documenti/Articoli/SessioneI/Barbera.pdf
    ^ Vedi la voce Rifasamento.
    ^ Norma CEI EN 50160:2008 - Caratteristiche della tensione fornita dalle reti pubbliche di distribuzione dell'energia elettrica
    ^ Enel Distribuzione – La nostra rete su enel.it. URL consultato il 26 settembre 2014.
    ^ Norma CEI 11-1:1999. Impianti elettrici con tensione superiore a 1 kV in corrente alternata, (tab 4-2 e 4-3)
    ^ a b http://www.die.ing.unibo.it/pers/negrini/didattica/dispense/Appendice%205%20-%20TRASFORMATORE%20IDEALE.pdf
    ^ Lloyd Dixon, Magnetics Design Handbook in Texas Instruments.
    ^ a b Keith Billings, Switchmode Power Supply Handbook, 1999, ISBN 0-07-006719-8.
    ^ 400 Hz Electrical Systems su Aerospaceweb.org. URL consultato il 21 maggio 2007.
    ^ M. Borsani, Calcolo e progetto dei trasformatori industriali, Delfino.
    ^ S.V.Kulkarni e S.A.Khaparde, Transformer Engineering: Design and Practice, Marcel Dekker, 2004, ISBN 0-8247-5653-3.
    ^ lezioni di tecnica dei trasformatori
    ^ S. Barbanera et. al. A SQUID device for ac meaurements down to 10-14 A, J. Appl. Phys., 49 905-909, 1978
    ^ Prova A Vuoto

Bibliografia

    Ignazio Marongiu, Enrico Pagano, "I trasformatori - Appunti dalle lezioni", Liguori editore, 1994. ISBN 978-88-207-1234-1
    Ernesto Carbone, "Calcolare e costruire piccoli trasformatori e autotrasformatori", editore Sandit Libri, 1990.
    William M. Flanagan, "Trasformatori e loro applicazioni", editore Tecniche Nuove, 1989, ISBN 88-7081-343-6
    Andriollo Mauro, Martinelli Giovanni, Morini Augusto, "I trasformatori. Teoria ed esercizi", editore Cortina (Padova), 2003. ISBN 88-7784-239-3
    Riccardo Miglio, "Trasformatori Monofasi, Trifasi E Speciali. Teoria E Guida Alle Esercitazioni", editore Esculapio. ISBN 88-85040-94-2

Voci correlate

    Elettromagnetismo
    Induttore
    Profilo di carico
    Legge di Faraday
    Relè di Buchholz

Altri progetti

    Collabora a Wikizionario Wikizionario contiene il lemma di dizionario «trasformatore»
    Collabora a Commons Commons contiene immagini o altri file su trasformatore

Collegamenti esterni

    Macchine elettriche
    Come funziona il trasformatore - Analisi del funzionamento - ElectroYou
    I collegamenti del trasformatore, triangolo, stella, zig-zag

elettromagnetismo Portale Elettromagnetismo
	
elettrotecnica Portale Elettrotecnica
	
ingegneria Portale Ingegneria

Categorie:

    Elettronica analogica
    Trasformatori elettrici

| [altre]

Battaglia di Legnano
Da Wikipedia, l'enciclopedia libera.
bussola Disambiguazione – Se stai cercando l'omonima opera lirica di Giuseppe Verdi, vedi La battaglia di Legnano.
Battaglia di Legnano
parte della guerra tra Guelfi e Ghibellini
La Battaglia di Legnano di Amos Cassioli (1860), dipinto conservato presso la Galleria di Arte Moderna di Palazzo Pitti a Firenze[1]
La Battaglia di Legnano di Amos Cassioli (1860), dipinto conservato presso la Galleria di Arte Moderna di Palazzo Pitti a Firenze[1]
Data 	29 maggio 1176
Luogo 	Legnano[2][3]
Causa 	Tentativo di egemonizzazione dei comuni dell'Italia Settentrionale da parte di Federico Barbarossa[4]
Esito 	Decisiva vittoria della Lega Lombarda
Modifiche territoriali 	Nessuna
Schieramenti
Armoiries Saint-Empire monocéphale.svg Sacro Romano Impero Germanico 	CoA civ ITA milano.png Lega Lombarda
Comandanti
Armoiries Saint-Empire monocéphale.svg Federico Barbarossa 	CoA civ ITA milano.png Guido da Landriano[5][6]
Effettivi
da 1.000[7] a 3.000[8] 	da 12.000[9] a 15.000[10]
Perdite
pesanti[11] 	abbastanza lievi[12]
Voci di battaglie presenti su Wikipedia
V · D · M
Battaglie tra Guelfi e Ghibellini

La battaglia di Legnano fu combattuta tra l'esercito imperiale di Federico Barbarossa e le truppe della Lega Lombarda il 29 maggio 1176 tra le località di Legnano e Borsano, nell'Altomilanese, nell'attuale Lombardia[13][14]. Sebbene la presenza del nemico nei dintorni fosse già nota a entrambi gli schieramenti, questi si incontrarono improvvisamente senza avere il tempo di pianificare alcuna strategia[15][16].

Lo scontro fu cruciale nella lunga guerra intrapresa dal Sacro Romano Impero Germanico per tentare di affermare il suo potere sui comuni dell'Italia Settentrionale[15], che decisero di mettere da parte le reciproche rivalità alleandosi in un'unione militare guidata simbolicamente da papa Alessandro III, la Lega Lombarda[17].

La battaglia pose fine alla quinta e ultima discesa in Italia dell'imperatore Federico Barbarossa[13], che dopo la sconfitta cercò di risolvere la questione italiana tentando l'approccio diplomatico. Questo sfociò qualche anno più tardi nella pace di Costanza (25 giugno 1183), con la quale l'Imperatore riconobbe la Lega Lombarda dando concessioni amministrative, politiche e giudiziarie ai comuni e ponendo ufficialmente fine al suo tentativo di egemonizzare l'Italia Settentrionale[18][19].

Alla storica battaglia fa riferimento il Canto degli Italiani di Goffredo Mameli e Michele Novaro, che recita: «[...] Dall'Alpi a Sicilia dovunque è Legnano [...]» in ricordo della vittoria delle popolazioni italiane su quelle straniere[20]. Grazie a questo storico scontro, Legnano è l'unica città, oltre a Roma, a essere citata nell'inno nazionale italiano[20]. A Legnano, per commemorare la battaglia, si svolge annualmente dal 1935, nell'ultima domenica di maggio, il Palio cittadino[21].

Indice

    1 Le premesse
        1.1 Il contesto storico
        1.2 Le prime tre discese di Federico Barbarossa in Italia
        1.3 La quarta campagna militare in Italia e la Lega Lombarda
        1.4 La quinta ed ultima discesa
    2 Le fasi della battaglia
        2.1 Federico Barbarossa a Cairate
        2.2 Il Carroccio a Legnano
        2.3 Il primo contatto tra gli eserciti a Borsano
        2.4 La difesa del Carroccio e l'epilogo
    3 Le perdite degli schieramenti
    4 L'analisi della battaglia
    5 Le fonti ed i luoghi della battaglia
    6 Le conseguenze della battaglia
    7 Alberto da Giussano e la Compagnia della Morte
    8 Memoria della battaglia
        8.1 Il significato postumo
        8.2 La battaglia di Legnano nelle arti
        8.3 Ricorrenze
    9 Note
    10 Bibliografia
    11 Voci correlate
    12 Altri progetti
    13 Collegamenti esterni

Le premesse
Il contesto storico
Exquisite-kfind.png 	Per approfondire, vedi Lotta per le investiture, Guelfi e Ghibellini, Comune medievale e Console (storia medievale).

Lo scontro tra i comuni dell'Italia Settentrionale e il potere imperiale ebbe origine nella lotta per le investiture[22], ovvero in quel conflitto che coinvolse, tra l'XI e il XII secolo, il Papato, il Sacro Romano Impero e le rispettive fazioni, i cosiddetti "Guelfi e Ghibellini"[22]. A tratti fu uno scontro così aspro che diversi comuni del Norditalia giunsero ad allontanare i propri vescovi con l'accusa di simonia, visto che erano stati investiti del proprio ruolo dall'imperatore e non dal Papa[22].
Federico Barbarossa in una miniatura del 1188

Alla lotta delle investiture, come causa delle frizioni tra l'Impero ed i comuni del Norditalia, si aggiunse anche la crisi del feudalesimo, che fu cagionata tra l'altro dalla crescita economica delle città italiane e dal conseguente desiderio di affrancamento di queste municipalità dal potere imperiale[22]. Inoltre, i territori italiani del Sacro Romano Impero erano notevolmente differenti da quelli germanici[23] a livello sociale, economico e politico e mal tolleravano il potere imperiale, che era per di più detenuto da un'autorità di stirpe tedesca[23]. In aggiunta, la nobiltà italiana dei territori dominati dall'Impero non era coinvolta nella politica di amministrazione dello Stato come quella teutonica[24]. A causa degli attriti che inevitabilmente si crearono, tra l'XI e il XII secolo, le città dell'Italia Settentrionale conobbero una fase di fermento che portò alla nascita di nuova forma di autogoverno locale basata su un organo collegiale elettivo avente compiti amministrativi, giudiziari e di sicurezza, e che nominava a sua volta i consoli cittadini: il comune medioevale[25].

Tale mutamento istituzionale fu contemporaneo alla lotta per le investiture[26]. Ciò non fu un caso: nei periodi in cui il vescovo, che aveva anche una forte influenza sulle questioni civili della città[27], era occupato nelle diatribe tra Impero e Papato, i cittadini furono stimolati, e per certi versi obbligati, a cercare una forma di autogoverno che li sganciasse dal potere ecclesiastico in grave difficoltà[26]. I cittadini, che di conseguenza iniziarono ad autoamministrarsi, presero più consapevolezza degli affari pubblici del proprio comune e accettarono sempre meno l'antica struttura feudale, che prevedeva una gestione del governo molto più rigida e gerarchica[28]. Il mutamento che portò a una gestione collegiale dell'amministrazione pubblica affondava le radici nella dominazione longobarda del Norditalia[29]; questo popolo germanico era infatti avvezzo a dirimere le questioni più importanti, principalmente militari, tramite un'assemblea presieduta dal re e composta dai soldati più valorosi, il cosiddetto "gairethinx"[30] o "arengo"[29][31]. I consoli medioevali rappresentavano le classi più potenti della città[32]: sebbene la durata del loro mandato fosse di un solo un anno, e nonostante ci fosse un certo ricambio di persone nel ricoprire questa carica, l'amministrazione comunale si riduceva a tutti gli effetti ad una consorteria di poche famiglie che esercitavano il potere in modo oligarchico[32]. Per i motivi accennati, l'evoluzione storica dei comuni dell'Italia Settentrionale portò pertanto a una situazione in cui le varie municipalità non si riconoscevano più nelle secolari e rigidamente gerarchiche istituzioni feudali, che apparivano ormai superate[15].

Inoltre, i predecessori di Federico Barbarossa, per varie vicissitudini, adottarono per un certo periodo un atteggiamento di indifferenza nei confronti delle questioni dell'Italia Settentrionale[22], badando più a costituire dei rapporti che prevedessero una supervisione della situazione italiana piuttosto che l'effettivo esercizio del potere[33]. Come conseguenza, il potere imperiale non impedì le mire espansionistiche delle varie città sui territori circostanti e sulle altre municipalità[33], e quindi i comuni iniziarono a combattersi a vicenda per tentare di instaurare un'egemonia nella regione[22]. Federico Barbarossa, invece, ripudiò la politica dei suoi predecessori tentando di ristabilire il potere imperiale sui comuni del Norditalia anche sulla scorta delle richieste di alcuni di questi ultimi, che chiesero a più riprese l'intervento imperiale per limitare il desiderio di supremazia di Milano[34], città che tentò a più riprese di predominare sulle altre[22]: ad esempio, nel 1111 e nel 1127 conquistò, rispettivamente, Lodi e Como obbligando a un atteggiamento di passività Pavia, Cremona e Bergamo[35].

A peggiorare i rapporti tra l'Impero e i comuni si aggiunsero le angherie perpetrate da Federico Barbarossa nei confronti del contado milanese[36]. Gli avvenimenti che cagionarono l'insofferenza delle popolazioni contro il potere imperiale furono principalmente due: per tentare di interrompere i rifornimenti a Milano durante una delle sue discese in Italia, nel 1160, l'imperatore devastò l'area a nord della città distruggendo i raccolti e gli alberi da frutta degli agricoltori[37]. In particolare il Barbarossa, in quindici giorni, distrusse le campagne di Vertemate, Mediglia, Verano, Briosco, Legnano, Nerviano, Pogliano e Rho[15]. Il secondo avvenimento fu invece legato ai provvedimenti presi da Federico Barbarossa dopo la resa di Milano (1162)[37]: il vicario dell'imperatore che amministrava il contado milanese dopo la sconfitta di Milano obbligò gli agricoltori della zona a versare un pesante tributo annuale di derrate alimentari all'imperatore[38], che rese la popolazione sempre più ostile nei confronti del potere imperiale[38].
Le prime tre discese di Federico Barbarossa in Italia
Papa Alessandro III

Per tentare di pacificare l'Italia Settentrionale e di ristabilire il potere imperiale, Federico Barbarossa varcò le Alpi alla testa del suo esercito per cinque volte. La prima discesa, che iniziò nell'autunno del 1154 alla guida di soli 1.800 uomini[22][39][40], portò il sovrano ad assediare e conquistare le riottose Asti, Chieri e Tortona e ad attaccare alcuni castelli del contado milanese, ma non il capoluogo meneghino, dato che non possedeva forze sufficienti[41][42]. Questa campagna proseguì con la convocazione della dieta di Roncaglia, con cui Federico ristabilì l'autorità imperiale annullando, tra l'altro, le conquiste fatte da Milano negli anni precedenti, soprattutto nei confronti di Como e Lodi[41]. La prima parte di quel viaggio continuò lungo la Via Francigena[43] e si concluse a Roma con l'incoronazione di Federico Barbarossa a sovrano del Sacro Romano Impero da parte di papa Adriano IV (18 giugno 1155[44])[39][45][46]. Durante il suo soggiorno a Roma, Federico, che era partito dal Nord con il solo titolo di re di Germania, fu duramente contestato dal popolo dell'Urbe[47]; in risposta, l'imperatore reagì soffocando nel sangue la rivolta[47]. In seguito a questo episodio, e alla campagna militare di Federico, i rapporti tra il Sacro Romano Impero e il Papato iniziarono quindi a incrinarsi[47]. Durante il viaggio di ritorno in Germania, l'imperatore distrusse Spoleto, accusata di aver corrisposto il fodro, cioè le tasse da versare al sovrano, con valuta falsa[47]. Già durante questa prima discesa, si avvertì la differenza tra Federico e i suoi predecessori[47]. Il Barbarossa dimostrò infatti una forte avversione verso le autonomie comunali: la sua volontà era quella di ristabilire un potere effettivo sul Norditalia[47].
I milanesi al cospetto di Federico Barbarossa chiedono clemenza dopo la resa della città (1162)

La seconda discesa, che iniziò nel giugno del 1158, fu originata dalla riottosità di Milano e dei comuni alleati ad accettare il potere imperiale[39][48]. Questa lunga spedizione iniziò con l'attacco di Federico Barbarossa a Milano e ai suoi alleati del contado milanese[49]: dopo aver sconfitto Brescia, che era una sodale di Milano, e aver liberato Lodi dal giogo milanese, il Barbarossa diresse l'attacco al capoluogo meneghino, che accettò di arrendersi (8 settembre 1158) per evitare un lungo e sanguinoso assedio[50]. Milano perse nuovamente le conquiste fatte negli anni precedenti (Como, Pavia, il Seprio e la Brianza)[51], ma non fu rasa al suolo[52]. Federico Barbarossa, allora, convocò una seconda dieta a Roncaglia (autunno 1158[53]) dove ribadì il dominio imperiale sui comuni del Nord Italia, con l'autorità del sovrano che s'imponeva su quella delle istituzioni locali[51], stabilendo, tra l'altro, che le regalie fossero interamente versate al sovrano[54]. I proclami di questa seconda dieta di Roncaglia ebbero effetti dirompenti sui comuni italiani, che si ribellarono subito[55]. Dopo aver ricevuto rinforzi dalla Germania e aver conquistato diverse municipalità riottose dell'Italia Settentrionale durante una campagna militare che durò qualche anno, il Barbarossa rivolse la sua attenzione nei confronti di Milano, che fu prima assediata nel 1162 e poi, dopo la sua resa (1º marzo[56]), completamente distrutta[57][58]. Sorte analoga toccò a diverse città alleate del capoluogo[59]. Federico inasprì quindi la stretta del potere imperiale sulle città italiane, andando oltre le disposizioni decise durante la seconda dieta di Roncaglia[60]: predispose una struttura burocratica gestita da funzionari che rispondevano direttamente all'imperatore in luogo delle autonomie comunali, che vennero praticamente soppresse[60], e insediò un podestà di nomina imperiale a capo delle città ribelli[15][61]. Intanto moriva papa Adriano IV e il suo successore, Alessandro III, si dimostrò ben presto solidale con i comuni italiani e particolarmente ostile all'imperatore[39].

Nel 1163 la ribellione di alcune città dell'Italia nordorientale costrinse Federico Barbarossa a discendere per la terza volta in Italia in una campagna militare che si risolse però in un nulla di fatto, soprattutto nei confronti della Lega Veronese, che nel frattempo si era costituita tra alcune città della Marca di Verona[13][62]. Con la Lombardia pacificata[63], Federico preferì infatti rinviare lo scontro con gli altri comuni dell'Italia Settentrionale a causa della scarsità numerica delle sue truppe e quindi, dopo aver verificato la situazione, tornò in Germania[62][64].
La quarta campagna militare in Italia e la Lega Lombarda
Pontida: targa commemorativa del giuramento costitutivo della Lega Lombarda (1167)

Alla fine del 1166 l'imperatore scese in Italia per la quarta volta alla testa di un poderoso esercito[65]. Per evitare la Marca di Verona, dopo aver varcato la Alpi dal Brennero, invece di percorrere la consueta valle dell'Adige, il Barbarossa piegò verso la Val Camonica[65][66]; il suo obiettivo non era però l'attacco ai riottosi comuni italiani, bensì il Papato[67]. Federico parteggiava infatti per l'antipapa Pasquale III, che nel frattempo aveva scalzato dal Soglio di Pietro il pontefice legittimo, Alessandro III[68]; quest'ultimo, nel 1165, dopo aver ottenuto il riconoscimento degli altri sovrani europei, era tornato a Roma, ma il Barbarossa, memore del ruolo che ebbero i suoi predecessori sulle nomine papali, decise di intervenire direttamente[68]. Come prova di forza, e a scopo dimostrativo, Federico attaccò alcune città del Norditalia[67] giungendo vittorioso a Roma, ma un'epidemia che si diffuse tra le file dell'esercito imperiale (forse di malaria) e che toccò anche lo stesso imperatore, lo costrinse a lasciare Roma, che nel frattempo si era arresa, e a tornare precipitosamente nel Norditalia in cerca di rinforzi (agosto 1167)[69].

Qualche mese prima dell'epidemia che colpì l'esercito imperiale, i comuni dell'Italia Settentrionale si erano coalizzati nella Lega Lombarda[39], un'unione militare il cui nome in latino era Societas Lombardiae[70]. Secondo la narrazione tradizionale i comuni suggellarono la loro alleanza il 7 aprile 1167 con il giuramento di Pontida[71]; tale avvenimento è però messo in dubbio dagli storici per il suo mancato accenno nelle cronache contemporanee e a causa del fatto che la prima menzione del giuramento è tardiva, dato che compare in un documento del 1505[72]. Il 1º dicembre 1167 la Lega Lombarda si ampliò notevolmente con l'adesione dei comuni della Lega Veronese[73]. Giunto nel Norditalia, Federico decise di affrontare la Lega, ma trovandosi in una situazione di stallo che era causata da alcuni assedi falliti e dalla crescita costante del numero di città che aderivano all'alleanza militare comunale[74], decise di rinviare il confronto e di tornare in Germania (1168)[75]. Dopo la partenza dell'imperatore, il ruolo della Lega Lombarda si limitò alla risoluzione, diplomatica o militare, delle diatribe che periodicamente scoppiavano tra i comuni appartenenti all'alleanza[76].

Poco dopo il ritorno in Germania del Barbarossa, la Lega fondò una nuova città, Alessandria, chiamata così in onore di papa Alessandro III, che parteggiava per i comuni italiani[77][78] tanto che la coalizione militare comunale era simbolicamente capeggiata dallo stesso pontefice[17][79]. La fondazione di una nuova città senza il consenso dell'autorità imperiale fu un grave smacco a Federico Barbarossa, che decise di risolvere definitivamente la questione italiana[80].
La quinta ed ultima discesa
Federico Barbarossa ed Enrico il Leone

Nel 1174 il Barbarossa, per tentare di risolvere la situazione una volta per tutte[81], scese in Italia per la quinta volta con un poderoso esercito di circa 10.000 uomini[39][82]. Invece di varcare le Alpi dal consueto Brennero, presidiato dalla Lega[81], l'imperatore era passato dalla Savoia grazie al sostegno del conte Umberto III[83]. Nella prima fase della campagna riuscì ad assoggettare facilmente alcune città dell'Italia nordoccidentale tentando senza fortuna di conquistare anche Alessandria (1174-1175)[84]. Dopo questo sfortunato assedio, con l'esercito stremato[85], Federico si recò a Pavia (aprile 1175), sua alleata e poco prima saccheggiata dalle armate comunali[86], per tentare di trovare un accordo con l'esercito della Lega, ma senza successo[84]. Durante le trattative l'imperatore pensò, a un certo punto, che l'intesa fosse vicina e quindi licenziò la maggior parte del suo esercito[87]; le trattative però fallirono nel maggio del 1175 e gli eserciti si prepararono nuovamente alla guerra[88].

Accortosi dell'errore compiuto, che si rivelerà poi decisivo, l'imperatore incontrò a Chiavenna, tra il gennaio ed il febbraio del 1176, il cugino Enrico il Leone e altri feudatari con l'obiettivo di chiedere rinforzi per la prosecuzione della sua campagna[87][89]. Al diniego di Enrico, Federico si rivolse alla moglie Beatrice e ai vescovi di Colonia e Magdeburgo chiedendo truppe aggiuntive da spedire in Italia[90]; dopo aver ricevuto l'appoggio di questi ultimi, si spostò a Bellinzona per attenderle[91]. All'arrivo delle truppe, Federico si accorse però che il loro numero era di molto inferiore alle previsioni, essendo costituite solamente da un numero di cavalieri compreso, secondo le discordi fonti dell'epoca, tra le 1.000 e le 2.000 unità[13][90] (quest'ultima, secondo la maggior parte degli storici, è l'entità più probabile[8]).

Nonostante il numero insufficiente di rinforzi provenienti dalla Germania e da altri alleati italiani[92], l'imperatore decise di lasciare le vallate alpine riprendendo la marcia da Como a Pavia, entrambe sue alleate, in un territorio ostile ma caratterizzato dalla presenza di vaste zone ricoperte da una foresta impenetrabile che consentiva un viaggio relativamente sicuro[93]. Il suo obiettivo era quello di riunirsi con il resto delle sue milizie e di scontrarsi con le truppe comunali nel Milanese oppure ad Alessandria[7][90]; Federico Barbarossa era infatti certo che una marcia a tappe forzate verso Pavia avrebbe potuto impedire alle truppe comunali di intercettarlo[7]. La Lega Lombarda, invece, decise di ingaggiare battaglia con l'esercito imperiale il prima possibile per impedire la riunificazione delle armate teutoniche[7][90]; questo nonostante fosse ancora a ranghi ridotti (15.000 uomini[10]), dato che non poteva contare su tutte le forze militari precettate nelle varie città facenti parte dell'alleanza (30.000 uomini[94]), che stavano infatti ancora convergendo su Milano[95].

La Lega Lombarda era capeggiata dal cremonese Anselmo da Dovara e dal vicentino Ezzelino da Romano in rappresentanza delle due anime della coalizione, quella lombarda e quella veneta[96]. Le operazioni militari delle truppe comunali, in questa occasione, vennero invece guidate dal milanese Guido da Landriano, già console del capoluogo meneghino, rettore della Lega Lombarda oltre che esperto cavaliere[97].
Le fasi della battaglia
Federico Barbarossa a Cairate
Il sepolcro e una copia della croce di Ariberto d'Intimiano, nel duomo di Milano

Nella notte tra il 28 ed il 29 maggio 1176, durante la discesa verso Pavia, Federico Barbarossa si trovava con le sue truppe presso il monastero delle benedettine di Cairate[70] per una sosta che gli si rivelerà poi fatale, dato che causò un ritardo rispetto alle contemporanee mosse della Lega Lombarda[15][95]. L'imperatore, probabilmente, passò la notte a Castelseprio nel maniero dei conti dell'omonimo contado, che erano acerrimi nemici di Milano[98]. Il Barbarossa decise di fermarsi a Cairate per oltrepassare il fiume Olona, l'unica barriera naturale che lo separava dalla fedele Pavia, confidando di avere la possibilità di entrare nella zona controllata dalla città alleata dopo aver percorso i rimanenti 50 km in una giornata di cavallo[99].

Nel complesso, secondo la maggior parte degli storici[8], l'esercito imperiale accampato a Cairate era formato da 3.000 uomini (2.000 dei quali erano i rinforzi provenienti dalla Germania)[8], la stragrande maggioranza del quale era costituito da cavalleria pesante[10], che era in grado, in caso di necessità, di combattere anche a piedi[100]. Nonostante la disparità numerica, l'entità dell'esercito teutonico era di tutto rispetto, dato che era formato da militari di professione[8]. L'esercito della Lega era invece principalmente costituito da privati cittadini che erano reclutati in caso di necessità[101]; i cavalieri della Lega, dato l'elevato costo del destriero e dell'armatura, erano di estrazione sociale elevata, mentre i fanti erano perlopiù contadini e cittadini provenienti dalle basse classi sociali[102].
Il Carroccio a Legnano
L'Olona presso il castello Visconteo di Legnano

L'informazione riguardante il Barbarossa accampato a Cairate non giunse però ai capi della Lega Lombarda, i quali erano convinti che l'imperatore fosse distante, ancora a Bellinzona in attesa delle truppe di rinforzo[15][103]. Per questo motivo il Carroccio, l'emblema dell'autonomia dei comuni appartenenti alla Lega Lombarda che trasportava la croce di Ariberto d'Intimiano[13][104], scortato da qualche centinaio di uomini della Lega fu trasferito da Milano a Legnano risalendo l'Olona[16][105] e venne posizionato lungo una scarpata fiancheggiante il fiume, presumibilmente boscosa[106], per avere una difesa naturale almeno su un lato, quello tracciato dal corso d'acqua[14]. In questo modo, il Barbarossa, che era atteso lungo il fiume proveniente da Castellanza, sarebbe stato obbligato ad assalire l'esercito comunale in una situazione di svantaggio, dovendo risalire tale avvallamento[107]. Questa scelta si rivelò poi sbagliata: il Barbarossa arrivò infatti da Borsano, cioè dalla parte opposta, obbligando le truppe comunali a resistere intorno al Carroccio con la strada di fuga sbarrata dall'Olona[107].
Un filmato che mostra le fasi della battaglia di Legnano, evidenziando i movimenti delle truppe

Le truppe della Lega Lombarda presero possesso della zona compresa tra Legnano, Busto Arsizio e Borsano[9]. La restante parte dell'esercito, che nel complesso era formato da circa 15.000 uomini (3.000 dei quali erano cavalieri, mentre 12.000 erano fanti[10]), seguiva con ragguardevole distacco lungo la strada tra il capoluogo lombardo e Legnano. La scelta di collocare il Carroccio a Legnano non fu casuale. All'epoca il borgo rappresentava per chi proveniva da Nord l'accesso al contado milanese; tale varco doveva essere quindi chiuso e strenuamente difeso per prevenire l'attacco a Milano[108]. Per tale motivo, a Legnano era presente una fortificazione alto medioevale, il castello dei Cotta, che fu realizzata all'epoca delle incursioni degli Ungari[109] e che fu poi utilizzato durante la battaglia di Legnano come avamposto militare[110]. In seguito, il castello dei Cotta fu sostituito, come baluardo difensivo di Legnano, dal castello Visconteo, che sorge più a sud lungo l'Olona.

Un secondo motivo che spiega il posizionamento del Carroccio a Legnano risiedeva nel fatto che il Legnanese fosse un territorio non ostile alle truppe della Lega Lombarda, dato che la popolazione della zona era ancora memore delle devastazioni operate da Federico Barbarossa qualche anno prima[38]; queste genti avrebbero quindi fornito appoggio anche logistico alle truppe della Lega[111]. Dal punto di vista strategico, a Legnano l'esercito comunale si trovava quindi in una posizione tale che avrebbe impedito all'imperatore entrambe le mosse più logiche: attaccare Milano oppure raggiungere Pavia[99].
Il primo contatto tra gli eserciti a Borsano
Cascina Brughetto a Sacconago

Dopo aver passato la notte a Cairate, Federico Barbarossa riprese la marcia su Pavia dirigendosi verso il Ticino[98]. Nel frattempo alcune avanguardie dell'esercito della Lega Lombarda di stanza a Legnano, formate da 700 cavalieri, si staccarono dal grosso dell'esercito e perlustrarono il territorio tra Borsano e Busto Arsizio[108]. Secondo altre fonti, i cavalieri controllarono invece la zona tra Borsano e Legnano, oltre cioè gli odierni rioni legnanesi di Ponzella e Mazzafame[13][112].

A 3 miglia (circa 4,5 km) da Legnano, nei pressi di Cascina Brughetto[113], i 700 cavalieri comunali in avanscoperta incrociarono — appena fuori da un bosco — 300 cavalieri dell'esercito imperiale in perlustrazione, che rappresentavano però solo le avanguardie delle truppe di Federico[14][114]. Essendo numericamente superiori, i cavalieri della Lega attaccarono la colonna imperiale riuscendo, perlomeno all'inizio, ad avere la meglio[108]. Subito dopo i primi scontri, il Barbarossa sopraggiunse con il grosso dell'esercito e caricò le truppe comunali[106][114]. Alcuni cronisti dell'epoca riportano che i consiglieri del Barbarossa avessero suggerito all'imperatore di temporeggiare per preparare una nuova strategia, ma il sovrano avrebbe rifiutato per approfittare della superiorità numerica[106][108] e per non essere costretto a indietreggiare verso territori ostili[115]; inoltre, una ritirata avrebbe intaccato il prestigio dell'imperatore[115]. Le sorti della battaglia dunque si ribaltarono e le truppe imperiali costrinsero le prime file dell'esercito comunale a indietreggiare in preda alla confusione[106][114].

Il forte impatto subìto obbligò poi i cavalieri comunali a ritirarsi verso Milano, lasciando soli i soldati che erano a Legnano a difesa del Carroccio[106]. Il Barbarossa decise quindi di attaccare quest'ultimo con la cavalleria, dato che esso era difeso solo dalla fanteria — secondo i canoni dell'epoca reputata nettamente inferiore alla cavalleria[116] — e da un esiguo numero di milizie a cavallo[108].
La difesa del Carroccio e l'epilogo

A questo punto accadde un fatto eccezionale[108]: a Legnano i fanti, con i pochi cavalieri rimasti[105], dopo essere stati attaccati dal Barbarossa, si sistemarono intorno al Carroccio (mantenendo però una certa distanza dal simbolo delle loro municipalità) tramite un nuovo sistema di difesa, lo schiltron[117], ovvero una disposizione militare simile alla falange macedone[14][118]. I fanti comunali si organizzarono su alcune linee difensive lungo un semicerchio ampio 2-3 km[118], ognuna delle quali era formata da soldati protetti da scudi[106][108]. Tra uno scudo e l'altro erano poi allungate le lance, con la prima fila di fanti che combatteva in ginocchio così da formare un coacervo di lance puntate contro il nemico[119]. Durante il combattimento, che durò otto-nove ore dal mattino alle tre del pomeriggio[120] e che fu caratterizzato da ripetute cariche inframmezzate da lunghe pause per far rifiatare e risistemare gli eserciti[121], le prime due linee infine cedettero, ma la terza resistette agli urti[14][108]. Secondo altre fonti, le file che capitolarono furono invece quattro, con una quinta e ultima che respinse gli attacchi[106].
Il Carroccio durante la battaglia di Legnano in un dipinto di Amos Cassioli

Nel frattempo le truppe comunali che stavano ripiegando verso Milano incontrarono il grosso dell'esercito della Lega Lombarda in movimento verso Legnano[106]; l'esercito comunale, ora riunificato, dopo essersi riorganizzato si mosse verso Legnano e giunto nel punto dove si trovava il Carroccio attaccò sui fianchi e da tergo le truppe imperiali, che erano già stanche per i vani assalti al carro comunale[120][122]. Con l'arrivo della cavalleria, anche i fanti intorno al carro comunale passarono alla controffensiva[120][122]. Intuendo che il cuore della battaglia fosse ormai intorno al Carroccio, Federico Barbarossa, con l'audacia che gli era abituale, si gettò nel mezzo della mischia cercando di incoraggiare le sue truppe, senza però apprezzabile risultato[120]. L'imperatore, nel fervore della battaglia, venne disarcionato dal suo cavallo ferito a morte[123] e sparì alla vista dei combattenti[124][125]; in aggiunta, il portastendardo dell'esercito imperiale fu ucciso trapassato da una lancia[120][124]. Gli imperiali, attaccati su due lati, cominciarono quindi a scoraggiarsi e andarono incontro a una sconfitta totale[123][124].

La strategia degli imperiali di resistere fino a sera per poi, al termine dello scontro, ripiegare per rifiatare e riorganizzarsi non andò a buon fine[120]. Essi tentarono di fuggire verso il Ticino passando da Dairago e Turbigo[105], ma furono inseguiti dalle truppe della Lega Lombarda[124][123] per otto miglia[124][125]. Le acque del fiume furono il teatro delle ultime fasi della battaglia, che si concluse con la cattura e l'uccisione di molti soldati dell'esercito imperiale[105][123] e con il saccheggio del campo militare di Federico Barbarossa a Legnano[125]. L'imperatore stesso incontrò difficoltà a sfuggire alla cattura e a raggiungere la fedele Pavia[13][123].

Dopo la battaglia i milanesi scrissero ai bolognesi, loro alleati nella Lega, una lettera dove affermavano, tra le altre cose, di avere in custodia, proprio a Milano, un cospicuo bottino in oro e argento, lo stendardo, lo scudo e la lancia imperiale e un gran numero di prigionieri, tra cui il conte Berthold I di Zähringen (uno dei principi dell'Impero), Filippo d'Alsazia (uno dei nipoti dell'imperatrice) e Gosvino di Heinsberg (il fratello dell'arcivescovo di Colonia)[126][127].
Le perdite degli schieramenti

Non si hanno dati precisi sulle perdite subìte dai due eserciti che si fronteggiarono nella battaglia di Legnano[12]; dalle descrizioni in nostro possesso, si può però affermare che quelle imperiali furono pesanti[11], mentre le perdite ascrivibili all'esercito comunale furono abbastanza lievi[12]. Secondo Guido Sutermeister, parte dei morti della battaglia di Legnano furono seppelliti intorno a una chiesetta medioevale, ora non più esistente, che si trovava nei pressi della chiesa di San Martino a Legnano[128].
L'analisi della battaglia

Dal punto di vista militare, la battaglia di Legnano fu uno scontro rilevante che coinvolse un numero ragguardevole di uomini[129]. Altre battaglie importanti combattute nello stesso periodo impiegarono infatti un numero di soldati paragonabile[129]: ad esempio, nella battaglia di Muret furono coinvolti 1.400 cavalieri aragonesi e 800 francesi[129].
Il Carroccio con la croce di Ariberto da Intimiano in una miniatura dell'XI secolo

A livello strategico, lo scontro tra i due eserciti fu accuratamente preparato da entrambe le fazioni[129]. Il Barbarossa scelse meticolosamente il luogo dove attraversare le Alpi, decidendo di aspettare i rinforzi e di valicare di nuovo l'arco alpino centralmente in luogo del consueto Brennero, per riuscire agevolmente a raggiungere Pavia[129]. La seconda scelta avrebbe comportato infatti un tragitto molto più lungo ed in territorio nemico[129]. Inoltre, accorciando il tragitto verso Alessandria, suo reale obiettivo, puntò sull'effetto sorpresa, che in parte ottenne[130]. Anche i capi della Lega Lombarda agirono con lungimiranza: per battere sul tempo l'imperatore, anticiparono i tempi e si mossero verso Legnano per sbarragli la strada verso il resto del suo esercito, obbligandolo a combattere in un territorio a loro conosciuto e quindi favorevole[130].

Una delle fasi più importanti della battaglia fu l'energica resistenza della fanteria intorno al Carroccio dopo il temporaneo ripiegamento della cavalleria; sotto l'emblema dell'autonomia delle loro municipalità, i fanti comunali resistettero infatti contro un esercito militarmente superiore e per di più a cavallo[13][14]. Il Carroccio aveva anche una funzione tattica[13]: essendo un simbolo molto importante, in caso di ripiegamento, l'esercito comunale sarebbe stato obbligato a proteggerlo a ogni costo, e così accadde che, proprio per rimanere attorno al carro, i fanti comunali formarono uno schiltron[13][117]. La posizione delle lance all'interno di questa formazione, tutte rivolte all'esterno, fu sicuramente un altro motivo della vittoriosa resistenza, dato che costituì un baluardo difensivo difficilmente superabile[13]. Inoltre le truppe comunali, raggruppate su base territoriale, erano legate da rapporti di parentela o di vicinato, che contribuirono a compattare ulteriormente le file[121]. Oltre a combattere per i loro commilitoni, i soldati comunali lottavano anche per la libertà della loro città e per difendere i loro averi e ciò portò a un ulteriore stimolo alla resistenza contro il nemico[131].

Questa battaglia rappresenta uno dei primi esempi in cui la fanteria medievale poté dimostrare il suo potenziale tattico nei confronti della cavalleria[14][132]. Il merito della vittoria delle truppe comunali va però anche condiviso con la cavalleria leggera, giunta in seguito, che effettuò la carica decisiva contro gli imperiali[132].
Le fonti ed i luoghi della battaglia

A secoli di distanza, data la scarsità di informazioni autentiche scritte dai cronisti contemporanei agli eventi, è difficile stabilire con precisione i luoghi dove avvennero gli scontri[133]. Le cronache dell'epoca che trattano della battaglia di Legnano sono infatti dei brevi scritti formati da un numero di parole compreso tra le cento e le duecento[133]; l'eccezione è la Vita di Alessandro III redatta dal cardinale Bosone, che raggiunge le quattrocento parole[133]. In qualche occasione si rileva il problema delle storpiature dei toponimi effettuate dai copisti dell'epoca, che non conoscevano la geografia della zona[14].

Le fonti contemporanee che trattano della battaglia di Legnano si dividono in tre categorie: le cronache redatte dai milanesi o dalle città federate nella Lega Lombarda, quelle scritte dagli imperiali o dai loro alleati e i documenti ecclesiastici di parte papale[134]. Le cronache milanesi coeve riportano all'unanimità che la battaglia sia stata combattuta de, apud, iuxta, ad Lignanum oppure inter Legnanum et Ticinum[135]. Tra di esse spicca un documento compilato da due cronisti anonimi ("Gesta Federici I imperatoris in Lombardia" ovvero "Le gesta dell'imperatore Federico I in Lombardia"[136]), le cui due parti del testo, una scritta da un cronista sconosciuto tra il 1154 e il 1167 e l'altra completata da un altro anonimo nel 1177, sono state ricopiate nel 1230 da Sire Raul[137]. Riferiscono apud Legnanum anche gli annali di Brescia, di Crema, il cronista genovese Ottobono, Salimbene da Parma e il vescovo di Crema[135]. Le cronache contemporanee di parte imperiale, invece, non specificano i luoghi dello scontro ma si limitano a descrivere gli avvenimenti[134]; tra i documenti di parte teutonica, i più importanti sono gli annali di Colonia, gli scritti di Ottone di Frisinga e le cronache di Goffredo da Viterbo[134]. Le fonti ecclesiastiche coeve più importanti sono gli scritti dell'arcivescovo di Salerno e la Vita di Alessandro III redatta dal cardinale Bosone[134], con i primi che non riferiscono l'indicazione dei luoghi[138], ed i secondi che riportano il toponimo storpiato di Barranum[98].

Tra le fonti posteriori alla battaglia, Bonvesin de la Riva, che scrisse circa un secolo dopo il combattimento, affermò che lo scontro fosse avvenuto «inter Brossanum et Legnanum», mentre Goffredo da Bussero, contemporaneo di Bonvesin de la Riva, riporta che «imperator victus a Mediolanensisbus inter Legnanum et Borsanum»[98].

La prima fase della battaglia, che è collegata allo scontro iniziale tra i due eserciti, pare abbia avuto luogo tra Borsano e Busto Arsizio[139][140]. Questa tesi è suffragata, tra l'altro, dal documento dei due cronisti anonimi, dove si racconta che[141][142]:
(LA)

« Postea vero MCLXXVI quarto Kal. Iunii, die sabbati, cum essent Mediolanenses iuxta Legnanum, et cum eis essent milites Laude L et milites Novarie et Vercellarum circa trecentos, Placentie vero circa duecentos, militia Brixie et Verone et totius Marchie — pedites vero Verone et Brixie erant in civitate, alii iuxta in itinere et proficiscebantur ad exercitum Mediolanensium —: Federicus imperator erat cum Cumanis omnibus castrametatus iuxta Cairate cum Theothonicis militibus fere mille; et dicebatur, quod erant duo milia, quos venire fecerat per Disertinam tam privatissime, quod a nemine Longobardorum potuit sciri. Imo cum dicebatur, quod essent apud Bilinzonam, fabulosum videbatur. Et cum vellet transire et Papiam ire, credens, quod Papienses deberent ei obviare, Mediolanenses obviaverunt ei cum suprascriptis militibus inter Borxanum et Busti Arsitium, et ingens proelium inchoatum est. Imperator vero milites qui erant ex una parte iuxta carocerum fugavit, ita quod fere omnes Brixienses et de ceteris pars magna fugerunt usque Mediolanum et pars magna de melioribus Mediolanensibus. Ceteris steterunt iuxta carocerum cum peditibus Mediolani et viriliter pugnaverunt. Postremo imperator versus est in fugam, Cumani vero fere omnes capti fuerent, Theothonicorum multi capti, interfecti, et muti in Ticino necati sunt. »
	(IT)

« Poi sabato 29 maggio 1176, mentre i Milanesi si trovavano presso Legnano insieme con cinquanta cavalieri di Lodi, circa trecento di Novara e Vercelli, circa duecento di Piacenza, con la milizia di Brescia, Verona e di tutta la Marca [Trevigiana, ndT] — i fanti di Verona e di Brescia erano in città, altri erano vicino per strada e venivano a raggiungere l'esercito dei Milanesi —: l'imperatore Federico era accampato con tutti i Comaschi presso Cairate con circa mille cavalieri tedeschi, e si diceva che fossero duemila quelli che aveva fatto venire attraverso la valle di Disentis così segretamente che nessuno dei Lombardi aveva potuto saperlo. Anzi, quando si diceva che erano presso Bellinzona, sembrava una favola. L'imperatore voleva passare ed andare a Pavia, credendo che i Pavesi dovessero venirgli incontro. Invece gli vennero, incontro i Milanesi con i cavalieri indicati sopra, tra Borsano e Busto Arsizio, e fu attaccata un'ingente battaglia. L'imperatore mise in fuga i cavalieri che erano da una parte presso il Carroccio, cosicché quasi tutti i Bresciani e gran parte degli altri fuggirono verso Milano, come pure gran parte dei migliori Milanesi. Gli altri si fermarono, presso il Carroccio con i fanti di Milano e combatterono eroicamente. Infine l'imperatore fu volto in fuga, i Comaschi furono catturati quasi tutti, dei Tedeschi molti furono presi ed uccisi, molti morirono nel Ticino. »
(Cronisti anonimi, Le gesta dell'imperatore Federico I in Lombardia)

Per quanto riguarda invece le fasi finali della battaglia, che sono ricollegate alla difesa del Carroccio e ai successivi e risolutivi scontri tra i due eserciti, la Vita di Alessandro III di Bosone, contemporaneo della battaglia[133], fornisce un'indicazione importante[14]: in tale testo si indicano i toponimi, evidentemente storpiati dai copisti, di Barranum e Brixianum, che potrebbero indicare Legnano e Borsano oppure Busto Arsizio e Borsano, e la distanza precisa tra il luogo delle ultime fasi della battaglia e Milano, 15 miglia (circa 22 km), che è l'esatta distanza tra Legnano e il capoluogo lombardo[14][98]. Questa distanza di 15 miglia è stata poi utilizzata per riferirsi a Legnano anche in documenti successivi[98][103]. Nella Vita di Alessandro III, infatti, si legge che[143]:
(LA)

« [...] [Mediolanenses] venerunt in magna multitudine ad quendam congruum sibi locum, inter Barranum e Brixianum, hora quasi tertia, quintodecimo miliario ad urbe. [...] »
	(IT)

« [...] [I milanesi] si piazzarono, in gran numero, in un posto a loro adatto, tra Barrano e Brissiano, verso le ore otto, a 15 miglia dalla città. [...] »
(Vita di Alessandro III del cardinale Bosone)

La stessa fonte cita anche la distanza di 3 miglia (circa 4,5 km) da Legnano in riferimento al primo contatto dei due eserciti, confermando l'ipotesi che questa fase dello scontro sia avvenuta tra Borsano e Busto Arsizio[106][144]. Lo stesso documento riporta infatti che[145]:
(LA)

« [...] Tunc premiserunt septingentos milites armatos versus Cumas, ut scirent, qua parte veniret potentissimus, et fortissimus eorum adversarius. Quibus per tria fere miliaria proficiscentibus trecenti Alamannorum milites obviaverunt, quorum vestigia Fredericus cum toto exercitu sequebatur, accintus ad prelium committendum. [...] »
	(IT)

« [...] Quindi mandarono innanzi, verso Como, 700 militi per sapere da quale parte avanzasse il loro potentissimo e fortissimo avversario. Lì incontrarono 300 militi germanici, per circa tre miglia, le cui tracce Federico calcava con tutto l'esercito, pronto a combattere. [...] »
(Vita di Alessandro III del cardinale Bosone)

Per quanto riguarda l'individuazione del luogo dove le truppe della Lega Lombarda in fuga incontrarono la restante parte dell'esercito, le fonti sono discordanti[146]. Le cronache del cardinal Bosone riportano infatti che l'incrocio dei due eserciti sia avvenuto a mezzo miglio (circa 700 m) dal Carroccio[106][147]:
(LA)

« [...] Lombardorum milites inviti terga dederunt, et ad carrocium Mediolanensium facere confugium exoptantes, non potuerunt a facie persequentis ibidem remanere, set cum reliqua fugentium multitudine ultra carrocium per dimidium miliare coacti sunt fugere. [...] »
	(IT)

« [...] I Lombardi furono costretti, loro malgrado, a fuggire e, desiderando trovare rifugio presso il carroccio dei Milanesi, non poterono rimanere a fronteggiare l'inseguitore, ma furono costretti a scappare cogli altri numerosi fuggitivi, oltre il carroccio, per mezzo miglio. [...] »
(Vita di Alessandro III del cardinale Bosone)

Gli annali di Piacenza invece riferiscono che il contatto si sia verificato nei pressi di Milano[106][148]:
(LA)

« [...] Imperator autem milician Mediolani usque ad carocium fugavit pro maiori parte miliciarum Lombardorum usque ad civitatem fugientes. [...] »
	(IT)

« [...] L'imperatore però mise in fuga le milizie di Milano fino al carroccio, mentre la maggior parte delle milizie lombarde fuggiva verso la città. [...] »
(Annali di Piacenza)

Per quanto concerne l'ubicazione esatta del Carroccio in riferimento alla topografia della Legnano attuale, una delle cronache dello scontro, gli Annali di Colonia, contengono un'informazione importante[149]:
(LA)

« [...] At Longobardi aut vincere aut mori parati, grandi fossa suum exercitum circumdederunt, ut nemo, cum bello urgeretur, effugere posset. [...] »
	(IT)

« [...] I lombardi, pronti a vincere o a morire sul campo, collocarono il proprio esercito all'interno di una grande fossa, in modo tale che quando la battaglia fosse stata nel vivo, nessuno sarebbe potuto fuggire. [...] »
(Annali di Colonia)
Il fiume Olona a Legnano
La chiesa di San Martino a Legnano

Ciò farebbe pensare al fatto che il Carroccio fosse situato sul bordo di un ripido pendio fiancheggiante l'Olona, così che la cavalleria imperiale, il cui arrivo era previsto lungo il corso del fiume, sarebbe stata obbligata ad assalire il centro dell'esercito della Lega Lombarda risalendo la scarpata[150]. Considerando l'evoluzione dello scontro questo potrebbe significare che le fasi cruciali a difesa del Carroccio siano state combattute sul territorio dei quartieri legnanesi di San Martino (più precisamente, nei pressi dell'omonima chiesa quattrocentesca, che domina infatti un pendio che digrada verso l'Olona[107]) oppure di "costa di San Giorgio", non essendo in altra parte del Legnanese individuabile un altro avvallamento con le caratteristiche adatte alla sua difesa[104][150]. Considerando l'ultima ipotesi citata, lo scontro finale potrebbe essere avvenuto anche su parte del territorio ora appartenente al comune di San Giorgio su Legnano[104][150].

Una leggenda popolare narra che a quei tempi una galleria sotterranea mettesse in comunicazione San Giorgio su Legnano al castello Visconteo di Legnano e che per questo cunicolo Federico Barbarossa fosse riuscito a fuggire e a salvarsi dopo la sconfitta[151]. Verso la fine del XX secolo, durante alcuni scavi, furono effettivamente trovati dei tronconi di una galleria sotterranea molto antica: il primo fu trovato non lontano da San Giorgio su Legnano, mentre il secondo troncone fu scoperto a Legnano. Entrambi vennero subito ostruiti dall'amministrazione comunale per ragioni di sicurezza[152]. Durante alcuni scavi effettuati nel 2014 presso il castello Visconteo di Legnano è stato individuato l'ingresso di un'altra galleria sotterranea[153].
Le conseguenze della battaglia
Costanza: lapide commemorativa del trattato di pace

La battaglia di Legnano pose fine alla quinta discesa in Italia di Federico Barbarossa e al suo tentativo di egemonizzazione dei comuni dell'Italia Settentrionale[4][18]. Federico perse inoltre l'appoggio militare dei principi tedeschi[154], i quali, dopo i 10.000 cavalieri forniti all'inizio della sua campagna e i 3.000 faticosamente raccolti poco prima della battaglia di Legnano, difficilmente avrebbero concesso altri aiuti al Barbarossa per sanare la situazione italiana, che a loro avrebbe portato ben pochi benefici[154]. Non avendo più appoggi in Patria, Federico, per cercare di risolvere il contenzioso, tentò l'approccio diplomatico, con l'armistizio che venne sottoscritto al congresso di Venezia del 1177[4]. In questo accordo, l'imperatore riconobbe, tra l'altro, Alessandro III come legittimo pontefice e si sottomise al potere papale ricomponendo lo scisma che si era creato qualche anno prima[155][156].

I primi negoziati per la pace definitiva avvennero a Piacenza tra il marzo e il maggio del 1183[157]. La Lega Lombarda chiese a Federico Barbarossa la completa autonomia delle città, la possibilità di queste ultime di erigere liberamente mura e fortificazioni, l'esenzione da ogni tipo di tasse e l'assenza di qualsiasi tipo di ingerenza da parte dell'imperatore nelle questioni locali[158]; richieste a cui Federico Barbarossa, in prima battuta, si oppose fermamente[159]. Poco prima dei negoziati di Piacenza, in ottica imperiale, accadde un però un fatto importante: Alessandria si sottomise al potere imperiale e venne riconosciuta da Federico come città dell'Impero[160].

Il prosièguo dei negoziati portò alla firma della pace di Costanza (25 giugno 1183)[154][161], che prevedeva innanzitutto il riconoscimento della Lega Lombarda da parte di Federico Barbarossa[19]. Per quanto riguarda le singole città, l'imperatore faceva concessioni amministrative, politiche e giudiziarie[19]; in particolare, Federico concesse un'ampia autonomia rispetto alla gestione delle risorse del territorio come i boschi, le acque e i mulini[19], nei confronti delle cause giudiziarie e le relative pene e, infine, riguardo agli aspetti militari, come il reclutamento dell'esercito e la libera costruzione di mura difensive e di castelli[54][162]. Per quanto concerneva le vicende giudiziarie, i vicari imperiali sarebbero intervenuti nelle contese solo per le cause d'appello che avessero coinvolto beni o risarcimenti di valore superiore a 25 lire, ma applicando le leggi vigenti nei singoli comuni[162]. Inoltre, il Barbarossa confermava le consuetudini che le città avevano conquistato nei trent'anni di scontri con l'Impero, e concedeva ufficialmente alle municipalità il diritto di avere un console[4], che doveva però giurare fedeltà all'imperatore[162].

I comuni della Lega Lombarda, invece, riconoscevano formalmente l'autorità imperiale e accettavano di pagare il fodro ma non le regalie, che rimanevano alle municipalità[54][163]. Inoltre, le municipalità italiane accettarono di versare all'Impero, come tasse, 15.000 lire una tantum e un obolo annuo di 2.000 lire[54]. A guadagnarci dalla sconfitta di Federico Barbarossa non furono solo i comuni italiani, ma anche il Papato, che riuscì a rimarcare la sua posizione di superiorità sull'Impero[164]. La pace di Costanza fu l'unico riconoscimento imperiale delle prerogative dei comuni italiani: per tale motivo, venne celebrata per secoli[165].
Alberto da Giussano e la Compagnia della Morte
Exquisite-kfind.png 	Per approfondire, vedi Alberto da Giussano e Compagnia della Morte.
La basilica di San Simpliciano di Milano

Secondo una leggenda raccontata per la prima volta dal cronista trecentesco Galvano Fiamma, che scriveva 150 anni dopo la battaglia[166][167], alla testa della cavalleria comunale si trovava una compagine militare chiamata Compagnia della Morte, composta da 900 cavalieri e guidata da Alberto da Giussano[9][108]. La Compagnia delle Morte, sempre secondo Galvano, doveva il suo nome al giuramento che fecero i suoi componenti, che prevedeva la lotta fino all'ultimo respiro senza mai abbassare le armi[168]. Secondo queste cronache, Alberto da Giussano era coadiuvato dai fratelli Ottone e Raniero[105].

I racconti di Fiamma andrebbero presi però con il beneficio del dubbio dato che nelle sue cronache sono presenti inesattezze, imprecisioni e fatti leggendari. Per quanto concerne quest'ultimo aspetto, Fiamma dichiara che un certo "prete Leone" aveva visto tre colombe uscire dalle sepolture dei santi Sisinnio, Martirio e Alessandro (festeggiati proprio il 29 maggio[93]) alla basilica di San Simpliciano di Milano[166][169]. Durante la battaglia, i tre uccelli prima si posarono sul Carroccio causando la fuga del Barbarossa[108] e poi, spaventati dai furiosi combattimenti, si ripararono in una zona boscosa della località San Bernardino a Legnano[166]. Nelle cronache di Galvano è anche citato il fatto che le compagini militari che difesero il Carroccio fossero tre[108]. La prima era la Compagnia della Morte, i cui 900 cavalieri erano ognuno provvisto di un anello d'oro[9][166]; la seconda compagnia era invece formata da 300 popolani a guardia del Carroccio, mentre la terza sarebbe stata costituita da 300 carri falcati, ognuno dei quali era guidato da dieci soldati[9][168].
La chiesa di San Bernardino a Legnano

Da queste asserzioni si può certamente dedurre l'inattendibilità dei racconti del Galvano[108]: è infatti inverosimile che la battaglia sia stata vinta dalla Lega Lombarda grazie a tre colombe che misero in fuga il Barbarossa, e pare molto poco probabile che prete Leone abbia visto l'intero itinerario dei tre uccelli dalle tombe dei santi a Milano fino a Legnano[166]. Inoltre sembra improbabile il fatto che Milano, durante la situazione di ristrettezze economiche causata dalla guerra, avesse fornito ben 900 anelli d'oro ai cavalieri[170]. In aggiunta pare altrettanto strano che le altre cronache dell'epoca non menzionino né la presenza di 300 carri falcati, che sarebbe stato un avvenimento molto particolare senz'altro degno di nota, né Alberto da Giussano né le tre compagnie militari[108][171]. Galvano Fiamma, infine, nei suoi scritti, riporta il toponimo di "Carate" in luogo di Cairate e asserisce che gli scontri tra il Barbarossa e la Lega Lombarda siano stati ben due, una a "Carate" (1176) e il secondo tra Legnano e Dairago (29 maggio 1177), inventando quindi una fantomatica battaglia di Carate e spostando lo scontro di Legnano all'anno successivo[105][169].

Ciò suffraga la tesi che questi fatti raccontati, in realtà, non siano altro che delle fantasie di Galvano[108][170]. Il fatto che Alberto da Giussano e la Compagnia della Morte non siano mai esistiti è stato poi confermato da molte analisi storiche che si sono svolte nei secoli seguenti[168]. Il motivo dell'invenzione della figura di Alberto da Giussano da parte di Galvano Fiamma risiede probabilmente nel tentativo di fornire alla Lega Lombarda una figura dai connotati eroici ed epici che facesse da contraltare a quella del Barbarossa[172].
Memoria della battaglia
Il significato postumo

Nei secoli successivi, la battaglia di Legnano non restò nella memoria degli italiani perché la Penisola continuò a essere divisa in molti Stati — autonomi o dipendenti da potenze straniere — caratterizzati da usi, costumi e dialetti differenti: in altre parole, in Italia, per secoli, non esistette una coscienza collettiva nazionale che fissasse nell'immaginario collettivo lo scontro tra la Lega Lombarda e Federico Barbarossa[103][133]. La battaglia di Legnano venne rivalutata come uno dei simboli della lotta per l'unità nazionale nel XIX secolo, quando l'Italia iniziò a essere percorsa da fermenti patriottici indirizzati alla cacciata degli austriaci dal suolo nazionale[103]; in questo contesto, la battaglia di Legnano fu riscoperta dagli intellettuali dell'epoca, complice anche la medesima origine teutonica che accomunava Federico Barbarossa agli imperatori austriaci[103]. In particolare, a metà del XIX secolo, gli intellettuali risorgimentali diedero molta evidenza ai fatti leggendari collegati alla battaglia, come le tre colombe sul Carroccio che avrebbero messo in fuga Federico Barbarossa o la presenza, tra le file della Lega Lombarda, di Alberto da Giussano[133].
Il Monumento al Guerriero di Legnano
Corso Garibaldi verso piazza San Magno a Legnano. Sulla sinistra, si intravede il balcone da cui Giuseppe Garibaldi parlò ai legnanesi, in seguito demolito insieme all'edificio[173]. Al suo posto è stata costruita la sede centrale della Banca di Legnano[174]

Per tale motivo, nel Canto degli italiani fu inserito un riferimento alla battaglia di Legnano: esso infatti recita «[...] Dall'Alpi a Sicilia dovunque è Legnano [...]» in ricordo della vittoria delle popolazioni italiane su quelle straniere[20]. Questo componimento, scritto da Goffredo Mameli nell'autunno del 1847 in pieno periodo risorgimentale e successivamente musicato da Michele Novaro, fu poi scelto, il 12 ottobre 1946, come inno nazionale della Repubblica Italiana[20]. Grazie a questo storico scontro, Legnano è l'unica città, oltre a Roma, a essere citata nell'inno di Mameli[20].

Il 16 giugno 1862, a Risorgimento quasi concluso, Giuseppe Garibaldi visitò Legnano; da un balcone di un palazzo del centro cittadino l'Eroe dei due mondi fece un discorso ai legnanesi incitandoli a erigere un'opera scultorea in ricordo della battaglia[174]. I legnanesi seguirono l'esortazione di Garibaldi e nel 1876 innalzarono un primo monumento in occasione del settecentesimo anniversario dello scontro[173]. Questa statua, che venne realizzata da Egidio Pozzi, fu poi sostituita nel 1900 dal Monumento al Guerriero di Legnano, opera bronzea di Enrico Butti[175] spesso erroneamente associata al condottiero leggendario Alberto da Giussano[172].

Da un punto di vista strettamente storico, la battaglia di Legnano non fece tuttavia parte di una guerra contro lo straniero: infatti, nell'esercito imperiale, erano compresi anche i pavesi e i comaschi, che si allearono con il Barbarossa per arginare l'espansione di Milano[103]. I comuni italiani che presero parte alla battaglia, sia quelli che appartenevano alla Lega Lombarda sia quelli alleati con Federico Barbarossa, facevano ciascuno gli interessi della propria municipalità, con i primi, in particolare, che non erano mossi da sentimenti nazionali contro lo straniero invasore[133]. L'unico obiettivo dei comuni della Lega era infatti quello di ottenere una forte autonomia dall'Impero[176]. Un'analisi storica meno influenzata da connotati romanzeschi e mitizzati iniziò a essere praticata a partire dalla fine del XIX secolo, cioè a Risorgimento concluso[177].

L'iconografia della battaglia di Legnano è stata ripresa più recentemente dal partito politico indipendentista della Lega Nord[178]. Il nome del movimento fondato da Umberto Bossi era infatti originariamente omonimo a quello della Lega Lombarda medioevale[178]. La Lega Nord, inoltre, oltre a essere spesso soprannominata dai media "Il Carroccio", ha come simbolo il Monumento al Guerriero di Legnano[178].
La battaglia di Legnano nelle arti

Nella musica, l'opera lirica più importante che ebbe come soggetto lo scontro fu La battaglia di Legnano di Giuseppe Verdi; scritta su libretto di Salvadore Cammarano in quattro atti, debuttò il 27 gennaio 1849 al Teatro Argentina di Roma[179] e ottenne un grande successo grazie alle forti tinte patriottiche della trama[179][180]. Di una certa importanza fu Il patto di Pontida di Domenico Panizzi, un inno cantato per pianoforte[179]. Per il settimo centenario della battaglia, Leopoldo Marenco scrisse un componimento che fu musicato da Filippo Sangiorgio e che venne eseguito il 28 maggio 1876 in piazza Duomo a Milano da 200 voci e 150 musicisti[179].
La battaglia di Legnano in un dipinto di Massimo d'Azeglio

In ambito letterario, tra le rime più importanti che ricordano la battaglia di Legnano ci furono quelle scritte da Giovanni Berchet nel poemetto lirico La Fantasie (1829)[181]. Giosuè Carducci, alla vittoria della Lega Lombarda a Legnano dedicò invece la poesia Il Parlamento, che fa parte del poema La canzone di Legnano[182]. Versi ad Alberto da Giussano vennero decantati da Gabriele D'Annunzio, mentre il Carroccio fu celebrato da alcune rime di Giovanni Pascoli[183]. La Lega Lombarda fu invece immortalata da versi di Cesare Cantù e da un dramma di Luigi Capranica[184]. Dedicate ad Alberto da Giussano sono anche una ballata di Felice Cavallotti e una poesia di Roberto Mandel[184], mentre alla città di Legnano sono stati destinati alcuni versi di Giovanni Bertacchi[185]. La città del Carroccio è stata anche menzionata in diversi proclami patriottici di Giuseppe Garibaldi e Giuseppe Mazzini[186].

Per quanto riguarda le arti figurative, il pittore che ha più di tutti immortalato la battaglia di Legnano e gli eventi connessi è stato Amos Cassioli, le cui opere sono conservate nella Galleria d'arte moderna di Palazzo Pitti a Firenze e all'interno del Palazzo Pubblico di Siena[187]. Altri pittori che si sono cimentati nella pittura di questo soggetto sono stati Gaetano Previati, la cui opera è conservata nel Museo civico Sutermeister di Legnano, e Gallo Gallina, la cui incisione a colori si trova nella sala giunta a Palazzo Malinverni, sede del municipio della città del Carroccio[187]. Ludovico Pogliaghi ha dipinto un gran numero di opere raffiguranti la storia di Milano del XII secolo, e la battaglia di Legnano non è stata un'eccezione[187]. Andrea Cefaly ha realizzato un'opera raffigurante Alberto da Giussano che è conservata al Museo provinciale di Catanzaro[188], mentre Massimo d'Azeglio ha rappresentato la battaglia di Legnano su una tela conservata presso la Galleria civica d'arte moderna e contemporanea di Torino[189]. Per quanto concerne le sculture, le due opere più importanti realizzate sulla battaglia di Legnano sono le già citate statue di Egidio Pozzi ed Enrico Butti[190].
Ricorrenze
Festeggiamenti in piazza San Magno a Legnano per i 700 anni dalla battaglia (29 maggio 1876). Sullo sfondo, gli edifici che all'epoca erano di fronte alla basilica di San Magno[191]

Le commemorazioni documentate più antiche della battaglia di Legnano si svolsero il 29 maggio 1393 a Milano nella basilica di San Simpliciano[192]. Nell'occasione, il 29 maggio fu dichiarato giorno di festività per tutto il contado milanese[192]. Nel 1499, con l'invasione del Ducato di Milano da parte dei francesi, la festività fu prima soppressa[192], poi ristabilita da san Carlo Borromeo nel 1596, e infine nuovamente sospesa nel 1784[193]. Il 29 maggio tornò ad essere festeggiato durante il Risorgimento[194]. Le due commemorazioni più grandiose furono quelle del 1848 a Milano durante i moti insurrezionali e quelle del 1876 a Legnano in occasione del settimo centenario della battaglia[194].
Il Carroccio durante la sfilata storica del Palio di Legnano 2007

Sull'onda dei festeggiamenti del settimo centenario, a Legnano vennero organizzate saltuariamente dalla popolazione diverse commemorazioni della battaglia[195]. La prima celebrazione organizzata dalle autorità cittadine fu quella predisposta nel 1932, che venne chiamata "Festa del Carroccio": questo evento comprendeva una fiera gastronomica, una sfilata storica ed una gara ippica organizzata al locale campo sportivo Brusadelli che non si concluse per un infortunio ad un fantino[196].

Dopo il preludio del 1932, dal 1935 a Legnano si svolge annualmente a ricordo della battaglia, all'ultima domenica di maggio, il Palio cittadino[21]. Già nel 1936, il nome della manifestazione mutò in "Sagra del Carroccio"[196] per ordine diretto di Benito Mussolini, che obbligò gli organizzatori della manifestazione legnanese a cambiare il nome dell'evento in modo tale che il termine "palio" fosse associato, in via esclusiva, solo all'omonima manifestazione di Siena[196]. Nel 2006 questa manifestazione è tornata a chiamarsi "Palio di Legnano"[196]. Alla corsa ippica a pelo che chiude la manifestazione concorrono le otto contrade storiche della città. La rievocazione storica comprende anche un corteo di oltre mille figuranti in abiti medievali, fedeli ricostruzioni dell'epoca[197]. Il corteo si snoda attraverso Legnano per finire allo stadio della città, dove ha poi luogo la gara ippica[198].

In ambito istituzionale, la data del 29 maggio è stata scelta come festa regionale della Lombardia[199].
Note

    ^ Amos Cassoli, La battaglia di Legnano, 1860, musica.san.beniculturali.it. URL consultato il 21 novembre 2014.
    ^ Dizionario Enciclopedico Italiano, Istituto dell'Enciclopedia Italiana fondato da Giovanni Treccani - 1970 - Volume VI - p. 778.
    ^ Villari, 2000, p. 41.
    ^ a b c d COSTANZA su Treccani.it – Enciclopedie on line, Istituto dell'Enciclopedia Italiana, 15 marzo 2011. URL consultato il 3 ottobre 2014.
    ^ Grillo, 2010, p. 161.
    ^ Alberto da Giussano, che la tradizione vuole al comando della Lega Lombarda, è un personaggio leggendario.
    ^ a b c d Gianazza, 1975, p. 11.
    ^ a b c d e Grillo, 2010, p. 123.
    ^ a b c d e Gianazza, 1975, p. 12.
    ^ a b c d Grillo, 2010, p. 125.
    ^ a b Grillo, 2010, pp. 151-152.
    ^ a b c Grillo, 2010, p. 151.
    ^ a b c d e f g h i j k Ars Bellica - Le grandi battaglie della storia - La battaglia di Legnano, arsbellica.it. URL consultato il 18 agosto 2011.
    ^ a b c d e f g h i j D'Ilario, 1984, p. 26.
    ^ a b c d e f g D'Ilario, 1984, p. 23.
    ^ a b Percivaldi, 2009, p. 6.
    ^ a b Alessandro III, pbmstoria.it. URL consultato il 6 agosto 2014.
    ^ a b Federico I e i comuni, studiamedievalis.wordpress.com. URL consultato il 2 ottobre 2014.
    ^ a b c d D'Ilario, 1976, p. 155.
    ^ a b c d e Fratelli d'Italia, quirinale.it. URL consultato il 7 agosto 2014.
    ^ a b D'Ilario, 1984, p. 335.
    ^ a b c d e f g h D'Ilario, 1976, p. 16.
    ^ a b Grillo, 2010, p. 8.
    ^ Grillo, 2010, p. 17.
    ^ Grillo, 2010, pp. 9-10.
    ^ a b Grillo, 2010, p. 10.
    ^ Percivaldi, 2009, p. 43.
    ^ Grillo, 2010, p. 12.
    ^ a b Percivaldi, 2009, p. 39.
    ^ Bordone, 2009, p. 21.
    ^ Secondo Percivaldi (I Lombardi che fecero l'impresa, p. 39), il termine "arengo" deriva dai termini longobardi herr (it. "uomo") e ring (it. "cerchio"). Tuttavia Giacomo Devoto (Dizionario etimologico. Avviamento alla etimologia italiana, Firenze, Le Monnier 1968, p. 26) riporta una diversa etimologia: dal gotico *hari-hriggs, "circolo dell'esercito".
    ^ a b Percivaldi, 2009, p. 41.
    ^ a b Grillo, 2010, p. 13.
    ^ Grillo, 2010, p. VIII e 14.
    ^ Grillo, 2010, p. 14.
    ^ D'Ilario, 1976, pp. 46-47.
    ^ a b D'Ilario, 1976, p. 46.
    ^ a b c D'Ilario, 1976, p. 47.
    ^ a b c d e f Federico I imperatore, detto il Barbarossa su Treccani.it – Enciclopedie on line, Istituto dell'Enciclopedia Italiana, 15 marzo 2011. URL consultato il 3 ottobre 2014.
    ^ Percivaldi, 2009, p. 55.
    ^ a b Grillo, 2010, p. 15.
    ^ Percivaldi, 2009, p. 57.
    ^ Percivaldi, 2009, p. 59.
    ^ Percivaldi, 2009, p. 61.
    ^ D'Ilario, 1976, pp. 16-22.
    ^ Grillo, 2010, pp. 15-16.
    ^ a b c d e f Grillo, 2010, p. 16.
    ^ D'Ilario, 1976, p. 24.
    ^ Grillo, 2010, p. 19.
    ^ Grillo, 2010, pp. 19-20.
    ^ a b Grillo, 2010, p. 20.
    ^ Percivaldi, 2009, p. 82.
    ^ Percivaldi, 2009, p. 83.
    ^ a b c d Percivaldi, 2009, p. 198.
    ^ Grillo, 2010, pp. 24-26.
    ^ Percivaldi, 2009, p. 118.
    ^ D'Ilario, 1976, pp. 24-30.
    ^ Grillo, 2010, p. 27.
    ^ Grillo, 2010, p. 28.
    ^ a b Grillo, 2010, p. 29.
    ^ Percivaldi, 2009, p. 124.
    ^ a b Grillo, 2010, pp. 36-37.
    ^ Percivaldi, 2009, p. 129.
    ^ Percivaldi, 2009, p. 135.
    ^ a b Grillo, 2010, p. 38.
    ^ Percivaldi, 2009, p. 145.
    ^ a b Grillo, 2010, p. 39.
    ^ a b ALESSANDRO III su Treccani.it – Enciclopedie on line, Istituto dell'Enciclopedia Italiana, 15 marzo 2011. URL consultato il 3 ottobre 2014.
    ^ Grillo, 2010, p. 44.
    ^ a b Percivaldi, 2009, p. 5.
    ^ D'Ilario, 1976, pp. 53-54.
    ^ D'Ilario, 1976, pp. 53-56.
    ^ Grillo, 2010, p. 47.
    ^ Percivaldi, 2009, pp. 156-158.
    ^ Grillo, 2010, p. 46.
    ^ Grillo, 2010, p. 52.
    ^ Alessandria su Treccani.it – Enciclopedie on line, Istituto dell'Enciclopedia Italiana, 15 marzo 2011. URL consultato il 5 ottobre 2014.
    ^ Percivaldi, 2009, pp. 163-164.
    ^ Grillo, 2010, p. 51.
    ^ Grillo, 2010, p. 54.
    ^ a b Percivaldi, 2009, p. 170.
    ^ Grillo, 2010, p. 73.
    ^ Grillo, 2010, p. 75.
    ^ a b D'Ilario, 1976, p. 34.
    ^ Grillo, 2010, p. 87.
    ^ Grillo, 2010, p. 97.
    ^ a b D'Ilario, 1976, p. 35.
    ^ Grillo, 2010, pp. 107-108.
    ^ Grillo, 2010, p. 109.
    ^ a b c d D'Ilario, 1976, p. 36.
    ^ Grillo, 2010, p. 117.
    ^ Grillo, 2010, p. 111.
    ^ a b Percivaldi, 2009, p. 177.
    ^ Grillo, 2010, p. 102.
    ^ a b Grillo, 2010, p. 119.
    ^ Grillo, 2010, pp. 95-96.
    ^ Grillo, 2010, pp. 157-161.
    ^ a b c d e f D'Ilario, 1976, p. 76.
    ^ a b Grillo, 2010, p. 120.
    ^ Grillo, 2010, p. 124.
    ^ Grillo, 2010, p. 89.
    ^ Percivaldi, 2009, pp. 9-10.
    ^ a b c d e f Marinoni, 1992, p. 37.
    ^ a b c Percivaldi, 2009, p. 8.
    ^ a b c d e f D'Ilario, 1984, p. 31.
    ^ a b c d e f g h i j k D'Ilario, 1976, p. 78.
    ^ a b c D'Ilario, 1984, p. 233.
    ^ a b c d e f g h i j k l m n Marinoni, 1992, p. 38.
    ^ D'Ilario, 1976, pp. 211-213.
    ^ D'Ilario, 1984, p. 211.
    ^ Grillo, 2010, pp. 120-121.
    ^ La Flora in Dovunque è Legnano - Periodico d'informazione sulla vita cittadina, SpecialePalio, autunno 2011, p. 15.
    ^ D'Ilario, 1976, p. 75.
    ^ a b c Grillo, 2010, p. 135.
    ^ a b Grillo, 2010, p. 136.
    ^ Grillo, 2010, p. 137.
    ^ a b Dal Feudalesimo ai Comuni - Conflitto tra Papato ed Impero, storiacheracconta.it. URL consultato il 7 agosto 2014.
    ^ a b Grillo, 2010, p. 139.
    ^ Grillo, 2010, pp. 140-141.
    ^ a b c d e f Grillo, 2010, p. 145.
    ^ a b Grillo, 2010, p. 141.
    ^ a b Gianazza, 1975, p. 15.
    ^ a b c d e Grillo, 2010, p. 146.
    ^ a b c d e D'Ilario, 1976, p. 79.
    ^ a b c Gianazza, 1975, p. 13.
    ^ Gianazza, 1975, pp. 13-14.
    ^ Grillo, 2010, pp. 146-147.
    ^ D'Ilario, 1984, p. 234.
    ^ a b c d e f Grillo, 2010, p. 148.
    ^ a b Grillo, 2010, p. 149.
    ^ Grillo, 2010, p. 150.
    ^ a b D'Ilario, 1984, p. 30.
    ^ a b c d e f g D'Ilario, 1976, p. 70.
    ^ a b c d D'Ilario, 1976, p. 73.
    ^ a b D'Ilario, 1976, p. 72.
    ^ Gesta Federici I imperatoris in Lombardia auctore cive Medio­lanensi, ed. Oswald Holder-Egger, in ’Monumenta Germaniae Historica. Scriptores rerum Germa­nicarum in usum scholarum’ Hannover, Hahn 1892, pa­g. 63 (e rist. anast. Hannover, 1980)
    ^ Grillo, 2010, p. XIV.
    ^ D'Ilario, 1976, p. 96.
    ^ Muratori, 1868, p. 150.
    ^ Ferrario, 1987, p. 11.
    ^ D'Ilario, 1976, p. 104.
    ^ Reti medioevali - Antologia delle fonti bassomedievali. URL consultato il 26 giugno 2013.
    ^ D'Ilario, 1976, p. 118.
    ^ D'Ilario, 1984, p. 27.
    ^ D'Ilario, 1976, pp. 118-119.
    ^ D'Ilario, 1984, p. 28.
    ^ D'Ilario, 1976, p. 119.
    ^ D'Ilario, 1976, p. 90.
    ^ D'Ilario, 1976, p. 85.
    ^ a b c Marinoni, 1992, p. 39.
    ^ Percivaldi, 2009, p. 19.
    ^ Le pubblicazioni de "Il Belvedere" - San Giorgio su Legnano - Cenni storici - Con il patrocinio dell'Amministrazione comunale
    ^ Da leggenda a realtà: trovato il cunicolo del Castello, legnanonews.com. URL consultato il 13 giugno 2014.
    ^ a b c Grillo, 2010, p. 165.
    ^ Grillo, 2010, p. 171.
    ^ Percivaldi, 2009, p. 191.
    ^ D'Ilario, 1976, p. 153.
    ^ D'Ilario, 1976, pp. 153-154.
    ^ D'Ilario, 1976, p. 154.
    ^ Percivaldi, 2009, pp. 195-196.
    ^ Percivaldi, 2009, p. 197.
    ^ a b c Grillo, 2010, p. 177.
    ^ Grillo, 2010, p. 178.
    ^ Gianazza, 1975, p. 16.
    ^ Cardini, 2006, p. 219.
    ^ a b c d e D'Ilario, 1976, p. 80.
    ^ Grillo, 2010, p. 154.
    ^ a b c Grillo, 2010, p. 153.
    ^ a b Gianazza, 1975, p. 14.
    ^ a b D'Ilario, 1976, p. 81.
    ^ Grillo, 2010, pp. 154-155.
    ^ a b Grillo, 2010, p. 155.
    ^ a b D'Ilario, 1984, pp. 96-98.
    ^ a b D'Ilario, 1984, p. 96.
    ^ D'Ilario, 1984, p. 98.
    ^ Grillo, 2010, p. 183.
    ^ Grillo, 2010, p. 156.
    ^ a b c La Lega Nord di Bossi - Storia e mito, osservatoriomantovano.it. URL consultato il 31 ottobre 2014.
    ^ a b c d D'Ilario, 1976, p. 243.
    ^ La battaglia di Legnano di Giuseppe Verdi al Teatro Verdi di Trieste: considerazioni a latere e un paio di ascolti significativi., amfortas.wordpress.com. URL consultato il 5 ottobre 2014.
    ^ D'Ilario, 1976, p. 244.
    ^ D'Ilario, 1976, p. 247.
    ^ D'Ilario, 1976, pp. 248-249.
    ^ a b D'Ilario, 1976, p. 250.
    ^ D'Ilario, 1976, p. 251.
    ^ D'Ilario, 1976, p. 254.
    ^ a b c D'Ilario, 1976, p. 256.
    ^ D'Ilario, 1976, p. 257.
    ^ Il Carroccio (La battaglia di Legnano), amfortas.wordpress.com. URL consultato il 6 ottobre 2014.
    ^ D'Ilario, 1976, p. 261.
    ^ Storia di Legnano - Dall'Ottocento al ventesimo secolo, legnano.org. URL consultato il 12 ottobre 2014.
    ^ a b c D'Ilario, 1976, p. 265.
    ^ D'Ilario, 1976, p. 266.
    ^ a b D'Ilario, 1976, p. 268.
    ^ D'Ilario, 1976, p. 270.
    ^ a b c d Il Palio tra folklore e storia, paliodilegnano.it. URL consultato il 5 aprile 2014.
    ^ D'Ilario, 1984, pp. 338-340.
    ^ D'Ilario, 1984, p. 341.
    ^ Festa della Lombardia, regione.lombardia.it. URL consultato il 30 maggio 2014.

Bibliografia

    Lodovico Antonio Muratori, Annali d'Italia: dal principio dell'era volgare sino all'anno MDCCXLIX, Volume 4, Giachetti, 1868, ISBN non esistente.
    Renato Bordone, Giuseppe Sergi, Dieci secoli di medioevo, Einaudi, 2009, ISBN 978-88-06-16763-9.
    Egidio Gianazza, La battaglia di Legnano, 1975, SBN IT\ICCU\PUV\1179200.
    Paolo Grillo, Legnano 1176. Una battaglia per la libertà, Bari, Laterza, 2010, ISBN 978-88-420-9243-8.
    Giorgio D'Ilario, Egidio Gianazza, Augusto Marinoni, Legnano e la battaglia, Edizioni Landoni, 1976, SBN IT\ICCU\LO1\1256757.
    Elena Percivaldi, I Lombardi che fecero l'impresa. La Lega Lombarda e il Barbarossa tra storia e leggenda, Ancora Editrice, 2009, ISBN 88-514-0647-2.
    Rosario Villari, Mille anni di storia, Laterza, 2000, ISBN 978-88-420-7788-6.
    Luigi Ferrario, Notizie storico statistiche (ristampa anastatica, Busto Arsizio, 1864), Busto Arsizio, Atesa, 1987, ISBN non esistente, SBN IT\ICCU\MIL\0017275.
    Giorgio D'Ilario, Egidio Gianazza, Augusto Marinoni, Marco Turri, Profilo storico della città di Legnano, Edizioni Landoni, 1984, ISBN non esistente, SBN IT\ICCU\RAV\0221175.
    Augusto Marinoni, La battaglia di Legnano è avvenuta nel territorio sangiorgese? in Attilio Agnoletto (a cura di), San Giorgio su Legnano - storia, società, ambiente, Edizioni Landoni, 1992, SBN IT\ICCU\CFI\0249761.
    Franco Cardini, Marina Montesano, Storia Medievale, Le Monnier, 2006, ISBN 978-88-00-20474-3.

Voci correlate

    Comune medievale
    Guelfi e Ghibellini
    Sacro Romano Impero
    Lega Lombarda
    Giuramento di Pontida
    Federico Barbarossa
    Guido da Landriano
    Alberto da Giussano
    Legnano
    Borsano
    Busto Arsizio
    Cascina Brughetto
    Castello dei Cotta
    Palio di Legnano

Altri progetti

    Collabora a Wikisource Wikisource contiene un'opera di Giosué Carducci del 1879: La canzone di Legnano
    Collabora a Commons Commons contiene immagini o altri file sulla Battaglia di Legnano

Collegamenti esterni

    Battaglia di Legnano in Tesauro del Nuovo soggettario, BNCF, marzo 2013.
    Humanitas - Dal Medioevo al Seicento - Federico I e i comuni, studiamedievalis.wordpress.com. URL consultato il 7 ottobre 2014.
    Ars Bellica - Le grandi battaglie della storia - La battaglia di Legnano, arsbellica.it. URL consultato il 7 ottobre 2014.

V · D · M
Legnano
V · D · M
Palio di Legnano
altomilanese Portale Altomilanese
	
guerra Portale Guerra
	
medioevo Portale Medioevo
Wikimedaglia
Questa è una voce in vetrina, identificata come una delle migliori voci prodotte dalla comunità.
È stata riconosciuta come tale il giorno 25 dicembre 2014 — vai alla segnalazione.
Naturalmente sono ben accetti suggerimenti e modifiche che migliorino ulteriormente il lavoro svolto.

Segnalazioni  ·  Criteri di ammissione  ·  Voci in vetrina in altre lingue  ·  Voci in vetrina in altre lingue senza equivalente su it.wiki
Categorie:

    Guerra nel 1176
    Battaglie tra guelfi e ghibellini
    Sacro Romano Impero
    Storia di Legnano
    Palio di Legnano

| [altre]

Novak Đoković (cirillico serbo Новак Ђоковић, pronuncia[?·info] /ˈnɔvaːk 'ʥɔːkɔviʨ/, traslitterato in Novak Djokovic; Belgrado, 22 maggio 1987) è un tennista serbo. È il numero 1 del mondo in singolare nella classifica stilata settimanalmente dall'ATP (posizione mantenuta per un totale di 136 settimane).
Firma di Novak Đoković

Nella sua carriera ha vinto otto titoli del Grande Slam, su 15 finali giocate (fra i quali spiccano i 5 titoli all'Australian Open), 4 Masters di fine anno, 20 tornei Masters 1000, la medaglia di bronzo ai Giochi olimpici di Pechino 2008 e una Coppa Davis con la Serbia. È uno dei nove giocatori dell'era Open ad aver raggiunto tutte e quattro le finali degli Slam, il quinto ad averle raggiunte consecutivamente. È stato inoltre il primo tennista a vincere per tre volte consecutive l'Australian Open, e ad aggiudicarsi 5 Masters 1000 nella stessa stagione. Detiene una delle più lunghe strisce di vittorie consecutive dell'era Open (43), ottenuta fra novembre 2010 e giugno 2011. Con un prize money di 75 222 098 dollari, è il secondo tennista che ha guadagnato di più in montepremi dopo Roger Federer.[2]

Novak Đoković possiede ottime doti atletiche e colpi da fondo campo molto violenti, profondi e precisi. È, inoltre, uno dei giocatori più tenaci del circuito. Tutte queste caratteristiche gli hanno permesso di essere considerato come uno dei Big Four della sua decade tennistica insieme a Roger Federer, Rafael Nadal e Andy Murray.[3]
I genitori di Novak, Srđan e Dijana

Indice

    1 Biografia
    2 Carriera
        2.1 Esordi
        2.2 2005
        2.3 2006: il primo titolo ATP
        2.4 2007: top-10 e prima finale Slam
        2.5 2008: primo Slam della carriera
        2.6 2009
        2.7 2010: titolo di Coppa Davis
        2.8 2011: l'anno dei record
        2.9 2012
        2.10 2013: sesto Slam e 100 settimane da numero 1
        2.11 2014: secondo Wimbledon e ritorno a numero 1
        2.12 2015: quinto Australian Open
    3 Rivalità con Rafael Nadal
    4 Rivalità con Roger Federer
    5 Caratteristiche tecniche
        5.1 Colpi
    6 Allenatori e team
    7 Sponsorizzazioni e investimenti
        7.1 Investimenti
        7.2 Equipaggiamento
    8 Presenza nei media
    9 Statistiche
        9.1 Tornei dello Slam
            9.1.1 Finali vinte (8)
            9.1.2 Finali perse (7)
        9.2 Premi
    10 Onorificenze
    11 Note
    12 Bibliografia
    13 Altri progetti
    14 Collegamenti esterni

Biografia

Novak Đoković è nato a Belgrado, nell'allora Jugoslavia, il 22 maggio 1987 da Srđan Đoković e Dijana Žagar.[4] Ha due fratelli minori, Marko e Djordje, anch'essi giocatori di tennis; il primo ha già debuttato nel circuito professionistico, mentre il secondo deve ancora farvi la sua apparizione. Residente a Monte Carlo, Novak è stato allenato dal 2006 al 2013 dallo slovacco Marián Vajda. Attualmente è allenato dal tedesco Boris Becker.[1] Oltre al serbo, sua lingua madre, parla fluentemente il tedesco, l'inglese, il francese e l'italiano.[5][6]

Nel 2005 si è fidanzato con Jelena Ristić.[7] La coppia, che ha annunciato di aspettare un figlio il 24 aprile,[8] si è sposata il 10 luglio nell'isola di Sveti Stefan, in Montenegro.[9] Il 21 ottobre 2014 Jelena ha dato alla luce Stefan.[10]

Đoković iniziò a giocare a tennis a quattro anni: durante l'estate, Jelena Genčić, colei che scoprì anche Monica Seles e Goran Ivanišević, teneva delle sessioni di allenamento e Novak vi si recava ogni giorno per assistervi. Un giorno, Jelena lo invitò a giocare e il giovane serbo accettò.[11] Dopo una settimana Jelena capì di avere di fronte un futuro campione e prese da parte Novak, intensificando gli allenamenti. Ben presto però la Genčić capì che il ragazzo aveva bisogno di strutture e supporti adeguati, così nel 1999, complice anche la situazione delicata della Serbia, messa in ginocchio dalla guerra, Novak si recò all'accademia di Nikola Pilić a Monaco di Baviera dove intraprese un percorso di pratica biennale. A Monaco Novak imparò il tedesco e conobbe Ernests Gulbis. A 17 anni si allenò in Liguria con l'italiano Riccardo Piatti, imparando fra le altre cose l'italiano.[12]

Nel 2010, durante i quarti di finale degli Australian Open (in cui l'avversario del serbo era il francese Jo-Wilfried Tsonga), Novak si è sentito male avvertendo forti dolori allo stomaco.[13] Questi ultimi hanno compromesso la partita del serbo, che ne è uscito sconfitto in 5 set. A seguito di questo fatto Đoković ha scoperto di soffrire di un'intolleranza al glutine[14] ed è stato costretto quindi a cambiare la sua dieta: da pane e pasta è passato a soia e pollo.[15] Questa scoperta ha segnato una svolta decisamente importante nella carriera di Novak (come si è visto infatti dalla straordinaria successiva stagione), il quale ha dichiarato che il cambio di dieta gli ha permesso di avere un maggior beneficio fisico e mentale.[16][17] Il serbo ha poi scritto un libro, Il punto vincente, in cui l'intolleranza al glutine è uno degli argomenti principali.[17]

Đoković è ortodosso. Il 28 aprile 2011 Ireneo ha nominato Novak con l'Ordine di San Sava, per aver dimostrato amore verso la chiesa e per aver offerto assistenza ai serbi, alle chiese e ai monasteri della Chiesa ortodossa serba di Kosovo.[18]

In ambito calcistico, Nole è un tifoso della Stella Rossa,[19] del Milan[20] e del Benfica.[21]
Carriera
Esordi

All'età di 14 anni Novak gioca la Coppa Davis Junior con la Jugoslavia, vincendo il suo match di singolare; durante la sua carriera fra gli juniores, ottiene un bilancio di 40 vittorie e 11 sconfitte, raggiungendo un best ranking al n°24 e arrivando alle semifinali degli Australian Open junior del 2004.

Diventato professionista già nel 2003, Novak fa il suo esordio nel circuito ITF a Monaco, e ottiene ben presto la prima vittoria in un torneo Futures in Serbia nel giugno dello stesso anno.[22] L'esordio in un torneo challenger è a Belgrado e si conclude con una sconfitta al primo turno, ma il riscatto arriva qualche tempo dopo con la vittoria a Budapest, dove sconfigge in finale l'italiano Daniele Bracciali. Nel mese di aprile fa il suo esordio in coppa Davis, in un match di singolare vinto per 6-2, 6-2 contro Janis Skroderis della Lettonia.[23] A luglio centra la sua prima qualificazione a un torneo ATP, a Umago, perdendo però l'esordio nel main draw contro Filippo Volandri per 7-65, 6-1. Ad agosto ottiene un'altra vittoria in un Futures, a Belgrado, battendo in finale Flavio Cipolla, mentre a settembre si qualifica al torneo ATP di Bucarest, dove ottiene la sua prima vittoria in un main draw battendo il n. 67 del ranking, Arnaud Clément per 2-6, 6-4, 6-4. Nel torneo tuttavia perde al secondo turno contro David Ferrer per 6-4, 4-6, 6-4. Grazie anche alla vittoria nel challenger di Aquisgrana, Nole ottiene abbastanza punti per entrare fra i primi 200 del mondo, e chiude l'anno come numero 184 della classifica mondiale.[23]
2005

Il 2005 si apre con la prima partecipazione ad un torneo dello Slam: agli Australian Open attraverso le qualificazioni si guadagna un posto nel tabellone principale[23], ma al primo turno si trova davanti il n°4 del mondo Marat Safin, che durante la partita gli concede solamente 3 game (6-0, 6-2, 6-1). Partecipa poi a due challenger, ottenendo un quarto e una semifinale, prima di tornare a difendere per la seconda volta la sua nazione in coppa Davis, ottenendo 2 vittorie nei singolari nella sfida contro lo Zimbabwe.[24] Difenderà nuovamente i colori nazionali nel secondo round della coppa, contro il Belgio, ma verrà sconfitto sia da Olivier Rochus che da Kristof Vliegen.[24]

Ottiene in seguito una vittoria al challenger di San Remo[23], battendo in finale Francesco Aldi, e si qualifica per la prima volta al Roland Garros, dove ottiene anche la prima vittoria in un torneo dello Slam[23], dopo aver superato nel primo turno Robby Ginepri, n°71 del ranking ATP. Al secondo turno affronta il n°9 del ranking Guillermo Coria, e riesce a strappargli un set prima di ritirarsi al terzo set per problemi muscolari. All'esordio sull'erba dell'All England Club riesce a raggiungere non senza qualche difficoltà il terzo turno[23], dove si arrende a Sébastien Grosjean, allora n°27 del ranking. A seguito di questi risultati, Djokovic fa il suo ingresso nella top 100 della classifica ATP.[23] Dopo una sconfitta al secondo turno a Umago, Nole centra la qualificazione al suo primo torneo Master Series, a Cincinnati, dove perde al primo turno lottando contro il n°18 del mondo Fernando González (3-6, 7-67, 6-4). Debutta infine anche allo US Open, riuscendo così a disputare per almeno una volta tutti i quattro tornei dello Slam, dove disputa un buon torneo: al primo turno elimina in cinque set un'altra giovane promessa del tennis, Gaël Monfils, e nel match seguente supera in quattro set Mario Ančić, n°18 del ranking. La sua corsa però si arresta al terzo turno, dove perde al quinto set contro lo spagnolo Fernando Verdasco (6-1, 4-6, 62-7, 6-4, 6-4).

Dopo un secondo turno a Lione, a ottobre si qualifica per il Master Series di Parigi, dove al secondo turno ottiene la prima vittoria contro un top-10, il n°9 del ranking e finalista al Roland Garros Mariano Puerta, con il punteggio di 6-3, 7-69.[23] Perde tuttavia al terzo turno contro Tommy Robredo. Con questi risultati Djokovic chiude l'anno come n°78 del mondo, più giovane giocatore fra i primi 100 della classifica ATP.[23]
2006: il primo titolo ATP
Đoković ad Umago nel 2006

L'inizio del 2006 non è dei migliori: rimedia un'eliminazione al primo turno dell'Australian Open da Paul Goldstein. Si rifà subito centrando le semifinali al torneo di Zagabria, dove però perde dal padrone di casa Ivan Ljubičić, e in seguito ottiene due vittorie nei singolari del match di Coppa Davis che vede la squadra serba opposta a Israele nel primo round.[24] Al torneo di Rotterdam centra i quarti di finale, dove esce per mano di Radek Štěpánek, mentre a Indian Wells viene eliminato al primo turno da Julien Benneteau, che ha la meglio in due set. A Miami esce al secondo turno contro Guillermo Coria, ma ancora una volta le soddisfazioni arrivano dai singolari di Davis. La Serbia affronta il Regno Unito, e Novak vince entrambi i match, incluso quello contro l'ex n°4 del mondo Greg Rusedski.[24]

La stagione sulla terra prima di Parigi è sottotono: al Masters di Montecarlo un sorteggio sfortunato lo vede subito opposto a Roger Federer, dal quale viene sconfitto per 6-3, 2-6, 6-3. A Barcellona arriva un'altra uscita al primo turno per mano dello spagnolo Gimeno-Traver, mentre al Masters di Amburgo, superato l'ostacolo Coria al primo turno, non riesce a imporsi su Verdasco al secondo, perdendo per 6-4, 6-3.
Novak Đoković allo US Open 2006

Al Roland Garros però il giovane serbo dimostra il suo potenziale sul rosso: al primo turno l'avversario Luis Horna abbandona in netto svantaggio, mentre al secondo Novak ottiene un'importante vittoria su Fernando González, n°9 del ranking, sconfitto 6-1 al quinto set. Al terzo turno piega in 3 set Tommy Haas, al quarto turno ha ragione dell'emergente Gaël Monfils, ma nei quarti nulla può contro il campione in carica Rafael Nadal: il serbo, sotto di due set, è costretto al ritiro per problemi alla schiena, ma nella conferenza stampa post-partita dichiara che senza i problemi fisici avrebbe potuto battere lo spagnolo.[25] Questo risultato consente al serbo di issarsi al n.40 del ranking ATP.

Dopo una sconfitta al secondo turno sull'erba di s'Hertogenbosh, a Wimbledon disputa un buon torneo. Al primo turno sconfigge Goldstein, al secondo supera in 3 set Robredo, mentre al terzo ottiene un'importante vittoria contro Michail Južnyj. Agli ottavi di finale va in scena una sfida molto interessante con uno dei giocatori con il miglior servizio del circuito, il croato Mario Ančić, che grazie proprio al suo servizio riesce a vincere per 6-3 al quinto.

Sulla terra di Anersfoort giunge il primo titolo ATP per Novak[26], che in finale affronta il cileno Nicolás Massú superato per 7-65, 6-4.[23] Raggiunge la finale anche nel torneo di Umago, in cui però si ritira a causa di problemi respiratori che lo costringeranno a un intervento chirurgico. Resterà lontano dai campi solo per poche settimane: si ripresenta infatti al Cincinnati Masters, dove esce al secondo turno per mano di Florent Serra. Allo US Open supera con fatica al secondo turno Mardy Fish, ma al terzo rimedia una sonora sconfitta in 3 set da Lleyton Hewitt: 6-3, 6-1, 6-2.

Impegnato a difendere i colori serbi nel match di Davis contro la squadra svizzera, ottiene una vittoria contro Stanislas Wawrinka al quinto set, ma è poi piegato in 3 set da Federer.[24] Il riscatto arriva pochi giorni dopo: al torneo di Metz supera in finale Jürgen Melzer con il punteggio di 4-6, 6-3, 6-2, e conquista il suo secondo torneo in carriera.[26] Al Master di Madrid Nole dà vita ad interessanti sfide con altri giovani talentuosi: al secondo turno supera Richard Gasquet in 3 set, al terzo piega Andy Murray, ma nei quarti è eliminato 7-5 al terzo set da Fernando González. La stagione si chiude con una sconfitta al secondo turno per mano di Paul-Henri Mathieu a Pagigi-Bercy: i risultati ottenuti gli valgono il n°16 nel ranking mondiale.[23]
2007: top-10 e prima finale Slam
Australian Open 2007

Il 2007 si apre ad Adelaide, il primo torneo a sperimentare la formula dei round robin. Novak s'impone in finale contro il tennista di casa, Chris Guccione, per 6-3, 66-7, 6-4.[23] Agli Australian Open esce di scena agli ottavi ancora contro Federer, e nei due tornei successivi, Marsiglia e Rotterdam, viene sconfitto in due match tirati da Michail Južnyj. Un grande risultato lo ottiene a Indian Wells, dove è il primo teenager a raggiungere la finale dopo Andre Agassi,[25] ma contro Nadal perde nettamente per 6-2, 7-5. A Miami arriva però la rivincita: ai quarti di finale si trova ancora di fronte lo spagnolo e questa volta, sfruttando i suoi turni di battuta e gli errori dell'avversario, si aggiudica il match con il netto punteggio di 6-3, 6-4. Dopo la semifinale vinta per 6-0, 6-1 contro Murray, in finale il serbo trova il sorprendente Guillermo Cañas, partito dalle qualificazioni e capace di eliminare Federer. La partita è sempre saldamente nelle mani di Novak, che sconfigge l'avversario 6-3, 6-2, 6-4.[27] Con questa vittoria Djokovic diventa il più giovane vincitore di sempre a Key Biscayne, e arriva a occupare la 7ª posizione nella classifica mondiale.

Sulla terra la scalata prosegue: raggiunge i quarti a Monte Carlo (sconfitto da Ferrer), a Roma (sconfitto ancora da Nadal), e ad Amburgo (sconfitto da Moyá), e riesce a vince il torneo di Estoril[23], dove batte in finale Richard Gasquet con lo strano punteggio di 7-67, 0-6, 6-1. Al Roland Garros si issa fino alla semifinale[23], faticando soprattutto al terzo turno contro il francese Oliver Patience che riesce a piegare solo al quinto set. Qui si trova di fronte per il secondo anno consecutivo Nadal: Novak regge il confronto per un set e mezzo, poi si arrende per 7-5, 6-4, 6-2.[25] Dopo la sconfitta agli ottavi del Queen's, a Wimbledon Novak paga il programma rivoluzionato dalla pioggia e due partite consecutive al quinto set contro Hewitt e Baghdatis. Raggiunge la semifinale, ma deve arrendersi ancora una volta a Nadal: si ritira sul punteggio di 6-3, 1-6, 1-4 per un problema al piede.[25]

Sulla terra di Umago si arrende al connazionale Viktor Troicki, ma il meglio di sé lo dà sul cemento americano. Alla Rogers Cup di Montréal batte in successione Roddick e Nadal, e in finale si trova di fronte a Federer. Per la prima volta in carriera riesce a batterlo (7-62, 2-6, 7-62), e si aggiudica così il secondo Masters Series della carriera.[23] A Cincinnati non si ripete, viene infatti sconfitto al secondo turno da Moya, ma agli US Open arriva la prima finale in un torneo dello Slam.[23] Qui incontra ancora Federer, ma non riesce a ripetere l'exploit di Montreal; lo svizzero infatti conquista il suo dodicesimo Slam battendolo per 7-64, 7-62, 6-4.

Dopo altre due vittorie nel play-off di Davis[24], Novak si aggiudica il torneo di Vienna[23] battendo in finale Wawrinka per 6-4, 6-0; è l'ultimo torneo conquistato nella stagione. A Madrid perde la semifinale contro Nalbandian, a Parigi-Bercy si arrende al secondo turno contro Fabrice Santoro, e al Masters di fine anno di Pechino non riesce a conquistare nemmeno un set, perdendo nettamente nel round-robin contro Ferrer, Gasquet e Nadal. Chiude così la stagione, posizionandosi al n°3 della classifica mondiale dietro ai soli Federer e Nadal.
2008: primo Slam della carriera

Nel 2008 Djokovic fa il suo esordio direttamente all'Australian Open. Alla finale arriva senza aver perso un set e dopo aver sconfitto nell'ordine Benjamin Becker, Simone Bolelli, Sam Querrey, Lleyton Hewitt, David Ferrer ed il campione uscente Roger Federer; suo avversario è la sorpresa del torneo Jo-Wilfried Tsonga. Dopo un primo set sofferto, con un Djokovic falloso e nervoso, il serbo innalza il suo livello di gioco e riesce a chiudere la partita, a suo favore, al tie-break del quarto set.
US Open 2008

È il primo titolo del Grande Slam in carriera per il serbo.[23] Arriva in semifinale al torneo di Dubai, dove però viene sconfitto dall'americano Andy Roddick, con il punteggio di 7-65, 6-3.

Nel mese di marzo vince il torneo ATP Master Series di Indian Wells[23], sconfiggendo in finale l'americano Mardy Fish con il punteggio di 6-2, 5-7, 6-3. Esce inaspettatamente sconfitto al primo turno al successivo Master series di Miami, contro il sudafricano Kevin Anderson. Successivamente, raggiunge la semifinale a Monte Carlo, nel quale però è costretto al ritiro, a causa di dolori addominali, sul punteggio di 6-3, 3-2, in favore del suo avversario, Roger Federer, nonostante stesse giocando un ottimo tennis.

Nel mese di maggio vince il Master series di Roma battendo in finale Stanislas Wawrinka con il punteggio di 4-6, 6-3, 6-3.[23] Al torneo di Amburgo gioca un intenso match in semifinale contro Nadal, ma esce battuto 5-7, 6-2, 2-6. Il 6 giugno perde in semifinale al Roland Garros, ancora contro il campione in carica Rafael Nadal con il punteggio di 6-4, 6-2, 7-63 dopo un match di oltre 2 ore e 45 minuti. A Wimbledon, Djokovic viene eliminato al secondo turno, in seguito alla sconfitta per 6-4, 7-63, 6-2 ad opera dell'ex numero 1 Marat Safin. Al Canada Masters, nel quale difendeva i punti della vittoria dell'anno precedente, viene eliminato ai quarti di finale da Andy Murray, per 3-6, 63-7. Fa meglio a Cincinnati, nel quale arriva in finale, (dopo aver battuto, in semifinale, Rafael Nadal per 6-1, 7-5), nella quale viene battuto nuovamente da Andy Murray con il punteggio di 7-64, 7-65.

Nel singolare maschile olimpico di Pechino, conquista il bronzo per la Serbia nel torneo di singolare[23] dopo aver battuto James Blake 6-3, 7-64 nella finale per il terzo e quarto posto (in semifinale era stato sconfitto da Rafael Nadal per 4-6, 6-1, 4-6).

Agli US Open, dopo aver vinto alcuni difficili incontri contro Robredo negli ottavi e Roddick nei quarti, esce alle semifinali, battuto, come l'anno precedente, da Roger Federer, per 3-6, 7-5, 5-7, 2-6. All'inizio della stagione autunnale indoor arriva in finale nel torneo di Bangkok contro Jo-Wilfried Tsonga, in un remake della finale degli Australian Open, ma deve arrendersi al francese, che vince 7-64, 6-4. Il 16 novembre vince la sua prima Masters Cup, battendo in finale il tennista Russo Nikolaj Davydenko, con il punteggio di 6-1, 7-5.
2009

L'anno non si apre bene per Novak, che viene sconfitto al primo turno del primo torneo stagionale a Brisbane dal lettone Ernests Gulbis col risultato di 6-4, 6-4. Al successivo torneo di Sydney viene sconfitto in semifinale da Jarkko Nieminen col punteggio di 6-4, 7-63.
Open di Francia 2009

Agli Australian Open non riesce a difendere il titolo conquistato l'anno precedente, uscendo sconfitto ai quarti di finale dall'americano Andy Roddick (il serbo si ritira sul punteggio di 63-7, 6-4, 6-2, 2-1 in favore dello statunitense, a causa di un malore, dovuto alle condizioni climatiche, di estremo caldo, avvertito fin dall'inizio del terzo set). Al torneo di Marsiglia perde in semifinale dal francese Jo-Wilfried Tsonga, col punteggio di 4-6, 61-7. Conquista il suo primo titolo stagionale a Dubai[23], sconfiggendo in finale lo spagnolo David Ferrer col punteggio di 7-5, 6-3. In seguito giunge sino ai quarti di finale a Indian Wells, dove viene sconfitto col punteggio di 6-3, 6-2 da Andy Roddick. Arriva in finale al successivo Master 1000 di Miami[23], dove viene sconfitto 6-2, 7-5 da Andy Murray. Ad aprile giunge in finale a Montecarlo[23], ma viene sconfitto, dopo una combattuta e appassionante finale, da Rafael Nadal, col punteggio di 6-3, 2-6, 6-1.
US Open 2009

A maggio vince il Serbian Open[23], battendo in finale il tennista polacco Łukasz Kubot, col punteggio di 6-3, 7-60. Nello stesso mese arriva in finale al Master 1000 di Roma[23] (dopo aver vinto una rocambolesca semifinale contro Roger Federer col punteggio di 4-6, 6-3, 6-3), nella quale viene sconfitto col punteggio di 7-62, 6-2, da Rafael Nadal. Nello stesso mese, raggiunge le semifinali torneo di Madrid, dove, al termine di un match giudicato tra i più belli dell'anno fino a quel punto, esce sconfitto, ancora per mano di Rafael Nadal al terzo set dopo poco più di 4 ore di gioco, col punteggio di 3-6, 7-65, 7-69 in favore dello spagnolo. Al Roland Garros perde inaspettatamente al terzo turno per poi raccogliere sull'erba una finale ad Halle[23] e i quarti a Wimbledon, venendo sconfitto in entrambi i tornei da Tommy Haas, ad Halle per 3-6, 7-64, 1-6 e a Wimbledon per 5-7, 66-7, 6-4, 3-6.

Intanto Andy Murray lo scavalca al terzo posto in classifica. Ad agosto, alla Rogers Cup esce al terzo turno, battuto 6-4, 7-64 da Andy Roddick, a Cincinnati giunge sino alla finale nella quale viene sconfitto da Roger Federer col punteggio di 6-1, 7-5. Agli US Open arriva in semifinale dove viene di nuovo sconfitto da Federer col punteggio di 7-63, 7-5, 7-5. Successivamente, vince il China Open[23] battendo in finale Marin Čilić col punteggio di 6-2, 7-64. In seguito, arriva in semifinale al Shanghai Masters, nel quale viene sconfitto, dopo una partita equilibratissima e incerta sino alla fine, al tie break del set decisivo, dal futuro vincitore del torneo, Nikolaj Davydenko, col punteggio di 4-6, 6-4, 7-61. A novembre vince il torneo di Basilea[23], battendo in finale il padrone di casa Federer, col risultato di 6-4, 4-6, 6-2. In seguito vince il Master 1000 di Parigi-Bercy[23] (ultimo della stagione), battendo in finale, al termine di una partita molto combattuta, Gaël Monfils, con il punteggio di 6-2, 5-7, 7-63. Nella Masters Cup di fine anno viene eliminato nel round robin, nonostante abbia sconfitto Nadal e il futuro vincitore Davydenko.
2010: titolo di Coppa Davis

L'anno non inizia nel migliore dei modi per Novak. Agli Australian Open deve arrendersi anche a causa di un problema di dolore allo stomaco ai quarti di finale contro il francese Jo-Wilfried Tsonga, al termine di un match chiuso in cinque set con il punteggio di 7-6, 6-7, 1-6, 6-3, 6-1. Questi dolori allo stomaco risulteranno poi nella scoperta di essere intollerante al glutine.[17] Nonostante tutto il serbo riesce a conquistare la seconda posizione mondiale.[23] Il 2010 non procede diversamente: si aggiudica il torneo di Dubai[23] ma non brilla sulla terra (torna terzo dopo l'Open di Madrid, superato da Nadal) e al Roland Garros cede nei quarti in cinque set con l'austriaco Melzer con il punteggio 3-6, 2-6, 6-2, 7-63, 6-4.
Wimbledon 2010

A Wimbledon raggiunge la semifinale[23], persa contro il ceco Tomáš Berdych per 6-3, 7-69, 6-3. Ai Cincinnati Masters 2010 si arrende ad Andy Roddick ai quarti di finale.

Allo US Open Novak non inizia particolarmente bene; infatti impiega ben cinque set per piegare il connazionale Viktor Troicki, in più di tre ore di partita, con il punteggio finale di 6-3, 3-6, 2-6, 7-5, 6-3. Nei turni successivi il suo rendimento migliora, e, senza mai perdere un set, approda alla semifinale, dove incontra per la terza volta consecutiva lo svizzero Federer. Questa volta la partita ha un andamento ben diverso da quelle precedenti: Djokovic infatti arriva al quinto set e, dopo aver annullato due match point, approda alla finale, vincendo per 5-7, 6-1, 5-7, 6-2, 7-5.[23] Nell'atto conclusivo del torneo il serbo affronta il n°1 del mondo Rafael Nadal, perdendo in 4 set per 4-6, 7-5, 4-6, 2-6.

Dopo la vittoria contro Roger Federer, Djokovic è avanzato nel ranking ATP proprio a discapito del tennista elvetico, sottraendogli la seconda posizione alle spalle di Rafael Nadal. Al primo torneo giocato dopo il torneo statunitense, conferma il buon periodo di forma riconfermandosi campione a Pechino[28] battendo lo spagnolo David Ferrer 6-2, 6-4. Successivamente Novak va a Shanghai dove Federer si vendica della sconfitta degli US Open eliminandolo in semifinake per 7-5, 6-4. Lo stesso svizzero lo sconfiggerà anche nella finale del Swiss Indoors Basel 2010 con il punteggio di 6-4, 3-6, 6-1. Djokovic partecipa alle ATP World Tour Finals in cui giunge fino in semifinale dove perde sempre contro l'elvetico. Il 5 dicembre si aggiudica con la sua nazionale la Coppa Davis battendo in finale la nazionale francese.[24]
2011: l'anno dei record
Đoković celebra la vittoria agli Australian Open, suo secondo Slam

L'anno si apre direttamente con la partecipazione all'Australian Open dove Novak conquista il suo secondo Slam. Ha affrontato in ordine: Marcel Granollers, Ivan Dodig, Viktor Troicki, Nicolás Almagro. Poi ha battuto ai quarti Tomáš Berdych per 6-1, 7-65, 6-1, in semifinale batte Roger Federer con un netto 7-63 7-5, 6-4. In finale ha la meglio su Andy Murray in tre set con il punteggio di 6-4, 6-2, 6-3.[29] Subito dopo il torneo australiano Novak si riafferma campione per la terza volta consecutiva a Dubai[30], dove vince in finale contro Federer con un doppio 6-3 e così conferma il suo periodo di gran forma. Al BNP Paribas Open di Indian Wells il tennista di Belgrado, che non perde una partita dall'ATP World Tour Finals di Londra 2010 contro Roger Federer, continua ad incassare vittorie. Infatti, in occasione del primo Masters 1000 della stagione Nole batte in semifinale e per la terza volta consecutiva Roger Federer e sconfigge per la prima volta in una finale Rafael Nadal con il punteggio di 4-6, 6-3, 6-2, aggiudicandosi per la seconda volta il torneo[30] dopo il successo del 2008. Nel successivo torneo dello stesso livello a Miami giunge di nuovo in finale e anche qui vince per 4-6, 6-3, 7-6 contro lo spagnolo.[30]

Dopo aver preferito rinunciare al Monte-Carlo Rolex Masters, inizia la stagione sulla terra trionfando in casa, al Serbian Open, battendo in finale Feliciano López[30] per 7-64, 6-2 e allungando l'incredibile striscia di imbattibilità. La settimana successiva, al Master 1000 di Madrid, batte in finale[30], per la terza volta di fila, Rafael Nadal per 7-5, 6-4, rimanendo così imbattuto nella stagione 2011, nella quale ha concatenato una serie di 32 vittorie consecutive. Nole ha così battuto per la prima volta lo spagnolo sulla terra, interrompendo contemporaneamente una serie di 37 vittorie consecutive dello spagnolo su questa superficie. Il serbo a Roma arriva in finale perdendo solo un set contro Andy Murray dove ha rischiato di perdere al tie-break e batte nuovamente Nadal[30] con un doppio 6-4, vincendo la 39ª partita consecutiva (37 nel 2011), con questa vittoria Đoković è diventato il terzo giocatore ad aver battuto Nadal due volte sul campo di terra (dopo Gaudio e Federer) e il primo a riuscirci in due partite consecutive.
Novak celebra la vittoria a Wimbledon

Al Roland Garros per la prima volta in carriera ha l'opportunità di diventare il nuovo numero uno del mondo, infatti arrivando in finale avrebbe la certezza matematica di superare Nadal in classifica. Durante il torneo estende a 43[23] la sua striscia di vittorie consecutive, venendo poi battuto da Federer in semifinale in 4 set.

A Wimbledon sconfigge in semifinale in quattro set il francese Jo-Wilfried Tsonga, diventando il venticinquesimo numero 1 della storia del tennis mondiale. Vince la finale battendo Nadal col punteggio di 6-4, 6-1, 1-6, 6-3.[31] Si presenta quindi alla Rogers Cup come testa di serie numero 1. Arriva in finale dopo aver battuto, nell'ordine, Nikolaj Davydenko, Marin Čilić, Gaël Monfils e Jo-Wilfried Tsonga. Gioca la finale contro Mardy Fish vincendo[30] al terzo set, con il punteggio totale di 6-2, 3-6, 6-4 e diventando il primo giocatore della storia a vincere 5 titoli Masters 1000 nello stesso anno. Al Western and Southern Open a Cincinnati batte al primo turno il diciannovenne americano Ryan Harrison per 6-2, 6-3. Vince quindi per 6-3, 6-3 con Radek Štěpánek negli ottavi e per 3-6, 6-4, 6-3 con Gaël Monfils nel quarti in un incontro molto combattuto. In semifinale batte Tomáš Berdych per un ritiro dovuto a un suo infortunio alla spalla, subito dopo aver vinto il primo set sul punteggio di 7-5. In finale Djokovic affronta un Murray in forma ma anche stavolta il giocatore serbo, sul punteggio di 6-4, 3-0 per lo scozzese, è costretto a ritirarsi per un problema alla spalla, facendo arrivare così la sua seconda sconfitta stagionale.

Agli US Open approda in semifinale dopo aver battuto per ritiro Janko Tipsarević al quarto set. In semifinale batte Roger Federer con il punteggio di 6-77, 4-6, 6-3, 6-2, 7-5 (dopo aver annullato due matchpoint allo svizzero sul 5-3) ed anche Rafael Nadal in finale si arrende al serbo che, con il punteggio di 6-2, 6-4, 6-73, 6-1, conquista il titolo.[32] Novak diventa così il sesto giocatore dell'era Open ad aver vinto tre tornei del Grande Slam in un anno. L'annata incredibile gli consente di battere il record di maggior guadagno in un anno, ovvero 12 619 803 di dollari.[33][34]
2012
BNP Paribas Open 2012

Inizia il 2012 vincendo subito per la terza volta gli Australian Open, dove elimina nel quarto turno il tennista di casa Lleyton Hewitt, nei quarti di finale lo spagnolo numero 5 del mondo David Ferrer e in semifinale la testa di serie numero 4 Andy Murray per 6-3, 3-6, 64-7, 6-1, 7-5 dopo 4 ore e 50 minuti. In finale si impone per la settima volta consecutiva contro Rafael Nadal per 5-7, 6-4, 6-2, 65-7, 7-5 dopo un'autentica battaglia durata 5 ore e 53 minuti, la più lunga partita degli Australian Open[35], e più lunga finale della storia dei tornei del Grande Slam.[36]

In seguito ai risultati ottenuti nella stagione 2011, il 6 febbraio riceve a Londra il Laureus Award.[23] È il terzo tennista della storia a riceverlo dopo Roger Federer (già vincitore quattro volte) e Rafa Nadal. A marzo trionfa a discapito di Andy Murray a Miami.[23] Il 19 aprile, al termine del match con Dolgopolov, terminato 2-6, 6-1, 6-4 a favore del serbo, durante il torneo di Montecarlo, Đoković scoppia in lacrime per la morte di suo nonno Vladimir, al quale era molto legato.[37] Egli corre via dal campo senza neanche porre la consueta firma sulla telecamera. Đoković aveva precedentemente dedicato molti trofei da lui vinti al nonno, ultimo dei quali quello di Key Biscayne[38]. Riesce ad arrivare fino alla finale del torneo[23] (dopo aver battuto in semifinale, in rimonta, col punteggio di 4-6, 6-3, 6-2, il ceco Tomáš Berdych), nella quale viene però sconfitto nettamente dal rivale spagnolo Rafael Nadal, col punteggio di 6-3, 6-1 a favore dell'iberico. Agli Internazionali BNL d'Italia raggiunge la quarta finale in carriera, ma come a Montecarlo viene fermato ad un passo dal titolo da Rafael Nadal, che lo sconfigge per 7-5, 6-3.[39].
Rogers Cup 2012

Al Roland Garros migliora i risultati degli anni precedenti raggiungendo per la prima volta la finale[23], ma perde di nuovo contro Nadal per 6-4, 6-3, 2-6, 7-5. Non si iscrive poi né al Torneo di Halle né al Queen's, andando a Wimbledon senza ancora aver giocato sull'erba in stagione.

Nel torneo londinese sconfigge in serie Juan Carlos Ferrero, Ryan Harrison, Radek Štěpánek, Viktor Troicki e ai quarti il tedesco Florian Mayer. In semifinale viene però eliminato da Roger Federer con il risultato finale di 3-6, 6-3, 4-6, 3-6.[40] In seguito al trionfo di Roger Federer nel torneo di Wimbledon perde la prima posizione della classifica ATP[23], proprio in favore del rivale svizzero. Ai Giochi Olimpici viene sconfitto in semifinale da Andy Murray[41], e non riesce neanche a conquistare il bronzo perdendo la finale contro Juan Martín del Potro.[23] Vince la Rogers Cup battendo in finale Richard Gasquet con il punteggio di 6-3, 6-2.[23] A Cincinnati raggiunge la finale ma viene battuto da Roger Federer con il punteggio di 0-6, 67-7.

Si presenta allo US Open come testa di serie n° 2; raggiunge la finale ma viene battuto da Andy Murray con il punteggio di 610-7, 5-7, 6-2, 6-3, 2-6.[23] Il 7 ottobre vince il China Open di Pechino battendo in finale il francese Jo-Wilfried Tsonga con il punteggio di 7-64, 6-2. Una settimana dopo, il 14 ottobre, vince il suo tredicesimo torneo Masters 1000, il Shanghai Master[23], battendo in una finale tiratissima lo scozzese Andy Murray con il punteggio di 5-7, 7-611, 6-3. Il 5 novembre è tornato numero uno del mondo.[23] Il 12 novembre vince l'ATP World Tour Finals[23] sconfiggendo in finale Roger Federer con il punteggio di 7-66, 7-5.
2013: sesto Slam e 100 settimane da numero 1

Inizia il 2013 vincendo per la quarta volta (la terza consecutiva[23]) gli Australian Open, battendo in finale Andy Murray con il punteggio di 62-7, 7-63, 6-3, 6-2. Questo è il 35esimo titolo in carriera per il serbo, il sesto Slam.[42]
Roland Garros 2013

Il 2 marzo vince per la quarta volta il Torneo di Dubai battendo in finale Tomáš Berdych per 7-5, 6-3.[23] Nei due tornei successivi, quelli di Indian Wells e Miami, viene battuto rispettivamente in semifinale da Juan Martín del Potro per 6-4, 4-6, 4-6 e da Tommy Haas per 2-6, 4-6 al quarto turno. Una settimana dopo aver subito una distorsione alla caviglia nel match di Coppa Davis, vinto, contro Sam Querrey, si presenta al torneo di Montecarlo come prima testa di serie. Nel torneo monegasco il serbo avanza in crescendo battendo in sequenza Južnyj, Monaco, Nieminen e l'italiano Fabio Fognini in semifinale. Nell'incontro decisivo affronta il detentore del titolo Nadal (vincitore delle ultime 8 edizioni consecutive del torneo), ma il serbo riesce a strappare il trofeo dalle mani dello spagnolo superandolo in due set per 6-2, 7-61.[23] Agli Internazionali d'Italia raggiunge i quarti di finale, dove viene battuto da Tomáš Berdych con il punteggio di 6-2, 5-7, 4-6.

Al Roland Garros viene eliminato in semifinale da Nadal in cinque set con il punteggio finale di 4-6, 6-3, 1-6, 7-63, 7-9, dopo 4 ore e 37 minuti di partita.[43] Comincia la sua stagione sull'erba direttamente sui campi di Wimbledon. Battendo Tomáš Berdych ai quarti si assicura un posto nelle semifinali dove sfida Del Potro. In una partita durata quasi cinque ore (semifinale più lunga in uno Slam nell'era open), a spuntarla è il serbo che si impone per 6-3 al quinto.[44] In finale sfida l'idolo di casa, Andy Murray, e viene sconfitto per 4-6, 5-7, 4-6.

In preparazione agli US Open partecipa alla Rogers Cup e al torneo di Cincinnati, dove esce, rispettivamente, in semifinale sconfitto da Rafael Nadal e ai quarti di finale sconfitto da John Isner. Si presenta a New York come prima testa di serie, raggiunge la finale del torneo (dopo aver battuto Stanislas Wawrinka in semifinale al quinto set) e sfida il rivale Rafa Nadal, contro il quale perde per 6-2, 3-6, 6-4, 6-1.

Per quanto riguarda la parte della stagione in Cina, Novak si riconferma l'assoluto dominatore vincendo per il secondo anno consecutivo i titoli sia a Pechino che a Shanghai[23]: al China Open batte in finale Rafael Nadal per 6-3, 6-4 e pur avendo perso nel frattempo la posizione di numero uno, ottiene un sottile vantaggio, perlomeno psicologico nei confronti del maiorchino. Novak diventa così il tennista con più titoli in questo torneo, quattro. Allo Shanghai Rolex Masters invece batte Juan Martín del Potro per 6-1, 3-6, 7-63 ottenendo così il suo quindicesimo titolo Masters 1000 e andando ad eguagliare Andy Murray con più titoli vinti in questo torneo. Đoković diventa così imbattibile in Cina per due stagioni consecutive e si porta sul 20-0 in incontri lì disputati. Porta a 7 i titoli vinti in questo paese, che diventa così la nazione in cui il serbo ne ha conquistati di più.
Il 3 novembre conquista il BNP Paribas Masters battendo in finale il detentore del titolo dell'anno precedente David Ferrer con il punteggio di 7-5, 7-5. L'11 novembre conquista il suo terzo Master di fine anno battendo Rafael Nadal con il punteggio di 6-3, 6-4[23], dopo aver eliminato Stanislas Wawrinka in semifinale con doppio 6-3 e aver vinto tutte e tre le tre partite del girone in tre set contro Roger Federer, Juan Martín Del Potro e Richard Gasquet.
2014: secondo Wimbledon e ritorno a numero 1

Al primo Slam della nuova stagione, gli Australian Open (in cui è campione in carica), raggiunge i quarti di finale dove viene sconfitto da Stanislas Wawrinka in 5 set con il punteggio di 2-6, 6-4, 6-2, 3-6, 9-7. Dopo questo torneo Đokovic per la prima volta va negli Emirati Arabi senza alcun trofeo in tasca, ancora in cerca del primo acuto. Nel secondo turno affronta Denis Istomin e vince con un doppio 6-3, approda agli ottavi di finale dove trova Bautista-Agut battendolo con il punteggio di 6-1, 6-3, ai quarti invece vince senza neanche scendere in campo per il ritiro di Michail Južnyj e in semifinale affronta Roger Federer dove ne esce sconfitto al terzo set con il punteggio di 3-6, 6-3, 6-2.[45]
Novak a Roma nel 2014

Il 17 marzo vince il primo titolo della stagione battendo in finale lo stesso svizzero a Indian Wells[23] per 3-6, 6-3, 7-63 e il 30 marzo vince il Master 1000 di Miami[23], battendo in finale Rafael Nadal con il punteggio di 6-3, 6-3, realizzando per la seconda volta in carriera la doppietta Indian Wells - Miami. Si presenta agli Internazionali d'Italia come seconda testa di serie. Raggiunge, non senza molte difficoltà, la finale, dove affronta nuovamente il rivale spagnolo, battendolo per 4-6, 6-3, 6-3 e conquistando il terzo trofeo a Roma.[23]

Al secondo Slam della stagione, il Roland Garros, raggiunge i quarti di finale dopo aver ceduto solo un set in tutto il torneo (al tie-break contro Marin Čilić). Qui affronta il canadese Milos Raonic, che batte in tre set per 7-5, 7-65, 6-4. In semifinale trova l'amico lettone Ernests Gulbis, sorpresa del torneo, che però batte in quattro set per 6-3, 6-3, 3-6, 6-3. Nole giunge in finale cercando il primo successo parigino che gli consentirebbe di diventare l'ottavo giocatore del circuito ATP (il 18esimo in assoluto) ad ottenere il Career Grand Slam, ovvero l'aver vinto almeno una volta tutti e quattro i tornei dello slam. Questa impresa però non gli riesce: il suo avversario è infatti il re del Roland Garros, Rafa Nadal. Dopo un buon primo set vinto per 6-3, il serbo subisce un calo di concentrazione che consente allo spagnolo di trionfare per la nona volta a Parigi, vincendo i successivi tre set per 7-5, 6-2, 6-4.[46]
US Open 2014

Nel terzo Slam della stagione, il torneo di Wimbledon, è la prima testa di serie. Dopo aver perso un set contro Radek Štěpánek, due contro Marin Čilić e uno contro Grigor Dimitrov, giunge in finale dove trova il sette volte campione di Wimbledon, Roger Federer. Dopo aver perso il primo set al tie-break, Novak vince i successivi due set e, dopo aver sprecato un match point al quarto set, riesce a imporsi sullo svizzero al quinto con il punteggio finale di 67-7, 6-4, 7-64, 5-7, 6-4.[47] Questa vittoria permette al serbo di riconquistare il primato del ranking ATP a discapito di Rafa Nadal.[23]

Dopo il successo a Wimbledon torna in campo, accreditato della testa di serie numero 1, per la Rogers Cup di Toronto dove viene eliminato al terzo turno dal futuro vincitore del torneo Jo Wilfried Tsonga.[48] La settimana successiva prende parte al Masters 1000 di Cincinnati e dopo aver battuto Gilles Simon in 3 set, cede agli ottavi di finale allo spagnolo Tommy Robredo con il punteggio di 6-7, 5-7.[49]

Dopo le due precoci sconfitte sul cemento nordamericano si presenta all'ultimo slam stagionale, gli US Open. Giunge fino ai quarti di finale senza perdere neppure un set; qui incontra il trionfatore dell'edizione 2012 Andy Murray che però riesce a portare a casa solo un set con Đoković che accede così alla sua ottava semifinale newyorkese consecutiva con il punteggio di 7-61, 61-7, 6-2, 6-4. In semifinale incontra il pericoloso outsider Kei Nishikori che nega la quinta finale consecutiva al serbo per 6-4, 1-6, 7-64, 6-3. Vince il suo 46º titolo in carriera al China Open[23] battendo in finale Tomáš Berdych con un netto 6-0, 6-2.

Raggiunge il traguardo delle 600 vittorie in carriera battendo Milos Raonic 6-2, 6-3 nella finale del Masters 1000 di Parigi, dov'era peraltro campione in carica. Per Nole si tratta del 20esimo Masters 1000 e del 47esimo titolo in totale e, grazie a questo risultato, è sicuro di chiudere la stagione da n°1 del mondo.

A novembre arriva alle ATP World Tour Finals di Londra da campione in carica e senza cedere un set fino alla semifinale (poi vinta) contro Kei Nishikori. In finale non scende neanche in campo a causa del ritiro di Roger Federer, aggiudicandosi così il titolo per la quarta volta in carriera.[50]
2015: quinto Australian Open

Il serbo apre la stagione 2015 partecipando al Qatar ExxonMobil Open: dopo aver battuto Dušan Lajović e Serhij Stachovs'kyj, perde nel terzo turno dal croato Ivo Karlović per 7-62, 66-7, 4-6 nel singolare. Per quanto riguarda il doppio, gioca con il connazionale Filip Krajinović e, arrivati alle semifinali, vengono sconfitti dalla coppia vincitrice del torneo, composta da Rafael Nadal e Juan Mónaco.[51] Agli Australian Open 2015 arriva facilmente in semifinale, dove supera Stanislas Wawrinka al 5° set, prendendosi cosi la rivincita dell'anno precedente. In finale batte Andy Murray con il punteggio di 7-6, 6-7, 6-3, 6-0, aggiudicandosi cosí il torneo per la quinta volta, nonché l'ottavo torneo del Grande Slam in carriera alla pari con Andre Agassi.[52] Ritorna al torneo di Dubai come testa di serie n°1 arrivando in finale, dove ritrova per la 37° volta uno dei suoi storici rivali, Roger Federer, il quale batte per la 20° volta il tennista serbo per 6-3, 7-5.
Rivalità con Rafael Nadal
Exquisite-kfind.png 	Per approfondire, vedi Rivalità Đoković-Nadal.

Đoković e Nadal hanno giocato fra loro a partire dal 2006, e ad oggi hanno disputato 42 incontri, con un bilancio di 23-19 in favore del tennista maiorchino.[53]

    Tale rivalità è la prima dell'era open per numero di incontri disputati, seguono quelle fra Lendl e McEnroe (37) e successivamente Connors e Lendl (36). L'ATP l'ha classificata come terza rivalità più intensa del decennio 2000-2009.[54] La rivalità è stata caratterizzata da una prima fase favorevole a Nadal durata fino al 2010 (forte di un bilancio degli incontri di 16-7 in suo favore), e da una seconda, iniziata nel 2011, favorevole a Đoković, che include sette vittorie consecutive del serbo contro il rivale spagnolo e un bilancio complessivo di 12-7.
    Quattordici delle vittorie di Nadal vengono dalla terra rossa, a fronte di solo quattro sconfitte. Sull'erba il bilancio è di 2-1 per il maiorchino, con l'unica vittoria di Djokovic nella finale di Wimbledon 2011, mentre sul cemento il bilancio è favorevole al serbo 14-7.[55]
    I due giocatori hanno disputato fra loro 7 finali dello Slam, di cui ben 4 consecutive (tra il 2011 e il 2012), fra cui si ricorda in particolare la finale degli Australian Open 2012, durata 5 ore e 53 minuti e vinta da Đoković per 5-7, 6-4, 6-2, 65-7, 7-5, la più lunga finale di sempre in uno Slam e una delle più belle partite della storia.[56] Il bilancio attuale delle finali Slam è di 4-3 , mentre quello complessivo nei major è di 8-3, entrambi in favore di Nadal. I due hanno disputato anche una semifinale olimpica nel 2008, vinta da Nadal, e 22 match nei Masters 1000 (13-9 per Đoković).[53]

Rivalità con Roger Federer
Exquisite-kfind.png 	Per approfondire, vedi Rivalità Đoković-Federer.
Đoković e Federer alle ATP World Tour Finals 2013

Đoković ha una rivalità degna di nota anche con Roger Federer, i due fino ad ora si sono affrontati ben 37 volte. Il bilancio vede in vantaggio lo svizzero per 20-17. Il primo incontro si è tenuto nel 2006.

    Questa rivalità è la terza dell'era Open per numero di incontri disputati, a pari merito con quella tra Connors e Lendl. La prima fase, tra il 2006 e il 2010, è stata favorevole al tennista svizzero (13-6), mentre la seconda è a favore al serbo (12 a 6).
    Sulla terra, il bilancio è a favore di Roger Federer (4-3), così come sul cemento (14-13). Da segnalare che Novak Đoković ha vinto più incontri dello svizzero sul cemento indoor (4-3). Sull'erba la situazione è in parità, con una partita vinta a testa.
    I due si sono incontrati in 12 occasioni nei tornei del Grande Slam, di cui due volte in una finale dello Slam: agli US Open 2007 dove Federer ha vinto sul serbo con il punteggio di 7-64, 7-62, 6-4 e al Torneo di Wimbledon 2014, dove Novak si è imposto con il punteggio di 67-7, 6-4, 7-64, 5-7, 6-4. Da ricordare anche la semifinale a Wimbledon 2012 dove a vincere fu Federer: con questa vittoria lo svizzero raggiunse la sua ottava finale al torneo londinese che riuscì a vincere un paio di giorni dopo, arrivando a quota 7 vittorie nel torneo e tornando al primo posto nel ranking superando proprio Nole.

Caratteristiche tecniche
Servizio di Đoković al Roland Garros 2013

Đoković è un giocatore capace di adattarsi a ogni superficie (ha vinto numerosi tornei sia sull'erba, sia sulla terra rossa, sia sul sintetico) e basa il proprio gioco su una condotta particolarmente atletica e aggressiva.[57] I suoi colpi da fondo campo, rovescio e diritto, sono potenti, profondi e incisivi. La sua prestanza fisica gli permette di uscire indenne anche dalle partite più lunghe e dispendiose dal punto di vista energetico, mentre la sua visione di gioco e le sue capacità difensive gli garantiscono un'eccellente copertura del campo di gioco e recuperi, da situazioni di difficoltà, che paiono talvolta prodigiosi. Il serbo, oltre alle sue doti fisiche, è anche molto forte mentalmente: spesso annulla più di un matchpoint ai suoi avversari e, sfruttando il tracollo psicologico subito da questi ultimi, vince gli incontri.[58]
Il rovescio bimane di Nole
Il dritto del serbo

Una dimostrazione di questa forza mentale si è vista, per esempio, nella finale del Shanghai Rolex Masters 2012, dove in finale Novak ha annullato ben cinque matchpoint al rivale Andy Murray ed ha poi vinto la partita.[59]
Colpi

Il dritto è uno dei suoi colpi più efficaci: viene eseguito con una presa western a 3/4, partendo da una posizione semi-aperta e con una grande rotazione dei fianchi, delle spalle e del busto, necessarie per compensare l'impugnatura estrema. Durante il movimento, Novak tiene la testa ferma e gli occhi fissi sulla palla, colpisce normalmente dal basso verso l'alto, imprimendo una buona rotazione in top alla palla, per poi chiudere avvolgendo il braccio attorno al busto[60].

Il rovescio bimane di Novak inizia con una solida presa di entrambe le mani. Quando la pallina si avvicina, il movimento del busto è molto fluido, permettendogli di far fare abilmente alla racchetta il movimento tipico del rovescio bimane. Al contatto con la palla la testa rimane ferma, poi si alza seguendo il movimento del corpo, sfruttando così una buona parte dell'energia cinetica disponibile.[61][62]

Il rovescio in back viene usato dal serbo quasi sempre come difesa nei colpi a palla bassa. Novak ha però il problema di esporre troppo la faccia della racchetta quando colpisce la pallina: questo comporta un innalzamento della stessa dovuto al modo in cui viene colpita, cioè troppo sotto alla racchetta.[63]

All'inizio il servizio di Nole era molto buono, teso e potente. Nelle stagioni 2009 e 2010, Đoković ha avuto notevoli difficoltà nella battuta, probabilmente a causa di Todd Martin, che era entrato nel team di allenamento di Novak, che insisteva nel farlo battere con un movimento scattante e veloce, rendendo però la battuta abbreviata e fin troppo meccanica. Dopo queste difficoltà, il serbo è tornato a battere come prima e il suo servizio (indifferentemente pericoloso, tanto che la palla sia colpita di piatto, flat, o di taglio, slice) è divenuto una delle sue armi più importanti: mentre la palla viene lanciata, non troppo in alto, le gambe effettuano un moderato piegamento, successivamente la palla viene colpita, quando il giocatore si è elevato da terra, nella metà superiore della racchetta.[64]

La volée di dritto è eseguita facendo fare alla racchetta un movimento avanti-indietro-avanti, impugnandola tenendo la nocca dell’indice circa a metà manico. Nella volée di rovescio Đoković usa la stessa impugnatura della volée di dritto, e questo comporta uno svantaggio, dato che la racchetta è esposta un po' troppo.[63]

Per universale riconoscimento di tecnici, giocatori e commentatori (per esempio John McEnroe), il suo colpo migliore resta tuttavia la risposta al servizio, nella quale Đoković abbina mirabilmente prontezza di riflessi, potenza e precisione.[65] Il serbo ha chiuso la stagione 2012 con il 60% di risposte alla seconda di servizio degli avversari.[66] Grazie a questa abilità, Đoković riesce spesso a mettere in difficoltà gli avversarsi facendogli perdere il turno di servizio, e grazie a questi break Novak vince poi la partita.[67]
Allenatori e team

Dall'autunno del 2005 fino a giugno 2006, Đoković è stato allenato da Riccardo Piatti, che divideva il suo tempo tra il serbo e Ivan Ljubičić. I rapporti tra Novak e Piatti si ruppero dopo che quest'ultimo rifiutò di dedicare tutto il suo tempo al serbo.[68]

Dal giugno del 2006, Đoković è stato allenato dall'ex tennista professionista slovacco Marián Vajda. I due si incontrarono la prima volta al Roland Garros di quell'anno, dopo il quale Vajda era stato assunto per essere il coach del serbo. Novak ha poi assunto altri allenatori part-time: nel 2007, durante la stagione primaverile sul cemento, ha lavorato con l'ex specialista di doppio Mark Woodforde, con cui si è dedicato alle volée e al gioco a rete mentre l'americano Todd Martin ha fatto parte del team di Đoković da agosto 2009 fino ad aprile 2010, un periodo caratterizzato dal suo tentativo di cambiare la dinamica del servizio del serbo.[69]
Đoković a torso nudo durante un allenamento al Masters di Miami

Dagli inizi del 2007, Đoković ha lavorato con il fisioterapista Miljan Amanović che era stato precedentemente assunto dal cestista Vladimir Radmanović.[70]

Dall'autunno del 2006 Đoković ha avuto l'israeliano Ronen Bega come preparatore atletico, ma i due si separarono dato che Novak decise di fare un cambiamento dopo aver constato una debolezza nel suo gioco a seguito di continue sconfitte con Nadal.[71] Nell'aprile 2009, in vista del Masters di Roma, Đoković ingaggiò l'austriaco Gebhard Phil-Gritsch (che aveva già lavorato con Thomas Muster) come preparatore atletico.[72]

Nel luglio 2010, prima dello scontro in Coppa Davis con la Croazia, Đoković ha fatto un'altra aggiunta al suo team, il nutrizionista Igor Četojević, che si è in aggiunta occupato delle medicine cinesi e delle agopunture.[73] Ha inoltre scoperto l'intolleranza al glutine di Novak. Con il suo lavoro Đoković si sentì più forte, più veloce e molto più in forma. Tuttavia dopo la vittoria di Nole a Wimbledon nel 2011 Četojević ha lasciato il team.[74]

Dopo essersi ritirato dal tennis professionistico nell'agosto 2011, il serbo Dušan Vemić ha fatto parte della squadra di Đoković dall'inizio del 2012 ad agosto 2013 come compagno di allenamenti.[75]

A fine 2013 Đoković ha scelto l'ex campione Slam ed ex numero 1 Boris Becker come suo principale allenatore.[76]
Sponsorizzazioni e investimenti

Đoković sostiene la Telekom Serbia[77] e la marca nutrizionale FitLine.[78] Ha fatto alcuni spot pubblicitari per la catena di supermercati Idea, branca serba della croata Konzum.[79]

Nell'agosto del 2011, la Audemars Piguet ha nominato il serbo ambasciatore del marchio.[80] Meno di un mese dopo ha firmato un contratto con la Mercedes-Benz.[81] A marzo, nel 2012, la Bombardier Learjet ha nominato Novak ambasciatore del marchio.[82]

Dal 2008 il serbo è stato rappresentato dalla Creative Artists Agency (CCA). Nel 2012 il contratto è scaduto e Nole ha firmato un contratto con la IMG.[83][84] Nel 2013, Novak Đoković è diventato il nuovo ambasciatore della compagnia aerea Air Serbia.[79]

Dal 2014 Nole è testimonial della Peugeot.[85] Per il marchio automobilistico, è apparso in uno spot televisivo per pubblicizzare la Peugeot 208.[86]
Investimenti

Nel 2005, dopo che aveva iniziato a scalare diverse posizioni in classifica, Novak Đoković ha iniziato ad avventurarsi negli affari. Ha, infatti, insieme alla famiglia, fondato un'impresa in Serbia chiamata Family Sport. Registrata come società a responsabilità limitata, l'impresa era inizialmente rivolta alla ristorazione. Gestita principalmente dal padre di Novak (Srdjan) e lo zio Goran, negli anni l'impresa si è ampliata anche nel settore immobiliare, nell'organizzazione di eventi sportivi o di intrattenimento e nella distribuzione di abbigliamento sportivo. L'azienda ha aperto anche diversi bar tematici denominati Novak Café, ma anche alcuni Novak Café & Restaurant a Belgrado.[87]

Nel 2008, la società ha vinto una gara d'appalto nella Nuova Belgrado presentando un'offerta di 11 milioni di euro per 3,8 ettari di terreno, con l'intenzione di costruire un grande centro tennis.[88] Al 2013, la costruzione deve ancora iniziare.

Nel 2009, Family Sport ha comprato un torneo ATP chiamato Dutch Open portando in Serbia, dove ha assunto il nome di Serbia Open. Dopo quattro anni, però, l'impresa ha smesso di finanziare il torneo, costringendolo così al fallimento.[89]

È stato annunciato nel 2012 che l'impresa della famiglia Đoković aveva acquistato l'intera produzione dell'anno successivo del formaggio di asina della Serbia (prodotto da una sola azienda nel Paese). L'azione è stata intrapresa per garantire un approvvigionamento sicuro per la loro catena di ristoranti in Serbia.[90]
Il serbo con abbigliamento UNIQLO e la sua racchetta Head "Graphene Speed Pro"
Equipaggiamento

Quando Đoković è diventato professionista utilizzava Adidas come sponsor tecnico, sia per l'abbigliamento che per le scarpe. Alla fine del 2009 ha firmato un accordo di 10 anni con la Sergio Tacchini[91] dopo che Adidas ha rifiutato di prolungare il suo contratto, firmando invece con Andy Murray. Tuttavia Novak ha continuato ad indossare calzature del marchio tedesco, poiché la Sergio Tacchini non produce scarpe. Il 23 maggio 2012 è passato a UNIQLO, che ha nominato Nole come ambasciatore del marchio nel mondo.[92][93]

Per quanto riguarda la racchetta, appena entrato nel circuito professionistico Novak utilizzava una "Liquidmetal Radical" della Head. Nel 2005, ha cambiato sponsor, passando a Wilson. Siccome non riusciva a trovare una racchetta simile a quelle prodotte dalla precedente azienda, nel 2009 ritornò a utilizzare racchette Head, in particolare una "Head YouTek Speed Pro". Dal 2011, invece, è passato a una "Head's YouTek IG Speed Pro [18x20]". Nel 2013 ha iniziato a promuovere le "Graphene Speed Pro".[94]
Presenza nei media

Novak Đoković, dopo essere riuscito a vincere i suoi primi tornei nel circuito ATP, è diventato immediatamente una persona presente in molti talk show in ogni parte del mondo, grazie soprattutto al suo carattere estroverso, la capacità di parlare molte lingue e la sua comicità. La sua prima apparizione in un programma statunitense è avvenuta dopo la conquista degli Australian Open nel 2008, nel programma The Tonight Show with Jay Leno.[95] Sempre nel 2008 è ospite nella prima semifinale dell'Eurovision Song Contest ospitato a Belgrado, in tale occasione si esibisce in un duetto col conduttore Željko Joksimović e dà il via al televoto lanciando un'enorme pallina da tennis verso il pubblico.[96]
Il serbo mentre batte il cinque a un piccolo tifoso a Toronto, nel 2012

È apparso nel video di Martin Solveig Hello, girato nel 2010 sul campo centrale del tennis di Parigi del Roland Garros. Nella breve apparizione, scende in campo durante il match point in favore di Bob Sinclar. Dopo un dritto di Martin Solveig, la pallina rimbalza nei pressi della linea e viene chiamata fuori dal giudice di linea. Il serbo, però, si reca dal giudice per esortarlo a controllare il segno. La palla si rivela, così, dentro al campo.[97]

È apparso in due sue trasmissioni del comico italiano Fiorello (Fiorello Show di SKY nel 2009 e Il più grande spettacolo dopo il weekend di Rai 1 nel 2001).[98][99]

Nel 2011, eccellente stagione per il serbo, è apparso in diverse reti televisive statunitensi, specialmente dopo la vittoria agli US Open. Tra i vari programmi, si possono ricordare Live With Regis and Kelly, The Early Show, Today e Late Night with Jimmy Fallon. Il 30 novembre 2011 viene ufficializzata la presenza del tennista nel film d'azione I mercenari 2 in uscita nelle sale americane il 17 agosto 2012; è il suo debutto cinematografico. Tuttavia, in fase di montaggio del film, le scene in cui compare Novak sono state tagliate.[100].

Nel 2012, è apparso sulla copertina delle rivista italia GQ[101], è stato analizzato nello show della CBS 60 Minutes, è apparso nel programma francese Le Grand Journal ed è stato eletto come uno degli uomini più influenti dell'anno dalla rivista Time.[102] È, inoltre, apparso in uno spot televisivo con Marija Šarapova per promuovere le racchette Head. Nella pubblicità, utilizzano la racchetta per diverse attività, come il golf e il bowling. Provano, infine, un colpo con cui Roger Federer è diventato popolare su YouTube, con scarsi risultati.[103]

Il 6 aprile 2014 è stato ospite del programma Che tempo che fa di Fabio Fazio.[104]

È noto su Internet per aver imitato gli atteggiamenti in campo di molti tennisti, tra i quali Marija Šarapova, Rafael Nadal, Serena Williams e Ana Ivanović.[105]
Statistiche
Exquisite-kfind.png 	Per approfondire, vedi Statistiche e record di Novak Đoković.
Tornei dello Slam
Finali vinte (8)
Numero 	Data 	Torneo 	Superficie 	Avversario 	Punteggio
1. 	27 gennaio 2008 	Australia Australian Open, Melbourne (1) 	Cemento 	Francia Jo-Wilfried Tsonga 	4-6, 6-4, 6-3, 7-62
2. 	30 gennaio 2011 	Australia Australian Open, Melbourne (2) 	Cemento 	Regno Unito Andy Murray 	6-4, 6-2, 6-3
3. 	3 luglio 2011 	Regno Unito Torneo di Wimbledon, Londra (1) 	Erba 	Spagna Rafael Nadal 	6-4, 6-1, 1-6, 6-3
4. 	12 settembre 2011 	Stati Uniti US Open, New York (1) 	Cemento 	Spagna Rafael Nadal 	6-2, 6-4, 63-7, 6-1
5. 	29 gennaio 2012 	Australia Australian Open, Melbourne (3) 	Cemento 	Spagna Rafael Nadal 	5-7, 6-4, 6-2, 65-7, 7-5
6. 	27 gennaio 2013 	Australia Australian Open, Melbourne (4) 	Cemento 	Regno Unito Andy Murray 	62-7, 7-63, 6-3, 6-2
7. 	6 luglio 2014 	Regno Unito Torneo di Wimbledon, Londra (2) 	Erba 	Svizzera Roger Federer 	67-7, 6-4, 7-64, 5-7, 6-4
8. 	1º febbraio 2015 	Australia Australian Open, Melbourne (5) 	Cemento 	Regno Unito Andy Murray 	7-65, 64-7, 6-3, 6-0
Finali perse (7)
Numero 	Data 	Torneo 	Superficie 	Avversario 	Punteggio
1. 	9 settembre 2007 	Stati Uniti US Open, New York (1) 	Cemento 	Svizzera Roger Federer 	64-7, 62-7, 4-6
2. 	13 settembre 2010 	Stati Uniti US Open, New York (2) 	Cemento 	Spagna Rafael Nadal 	4-6, 7-5, 4-6, 2-6
3. 	11 giugno 2012 	Francia Roland Garros, Parigi (1) 	Terra battuta 	Spagna Rafael Nadal 	4-6, 3-6, 6-2, 5-7
4. 	10 settembre 2012 	Stati Uniti US Open, New York (3) 	Cemento 	Regno Unito Andy Murray 	610-7, 5-7, 6-2, 6-3, 2-6
5. 	7 luglio 2013 	Regno Unito Torneo di Wimbledon, Londra (1) 	Erba 	Regno Unito Andy Murray 	4-6, 5-7, 4-6
6. 	9 settembre 2013 	Stati Uniti US Open, New York (4) 	Cemento 	Spagna Rafael Nadal 	2-6, 6-3, 4-6, 1-6
7. 	8 giugno 2014 	Francia Roland Garros, Parigi (2) 	Terra battuta 	Spagna Rafael Nadal 	6-3, 5-7, 2-6, 4-6
Premi

Novak Đoković è certamente il tennista serbo più popolare in patria: a testimonianza di ciò, il tennista ha vinto tre DSL Sport Golden Badge (premio di un quotidiano sportivo serbo) nel 2007, 2010 e 2011 e il titolo di migliore sportivo dato dal Comitato Olimpico serbo sempre negli stessi anni e anche nel 2013.[106][107]

A livello internazionale, il tennista serbo ha guadagnato il titolo della personalità sportiva dell'anno secondo la BBC nel 2011[108] e come uno dei migliori atleti dell'anno sempre nel 2011 secondo AIPS.[109]

A livello tennistico, i premi più importanti che ha ricevuto il tennista serbo sono:

    ATP Most Improved Player of the Year (2): 2006, 2007
    ATP Player of the Year (3): 2011, 2012, 2014
    ITF World Champion (4): 2011, 2012, 2013, 2014

Onorificenze
Ordine di San Sava - nastrino per uniforme ordinaria 	Ordine di San Sava
	— 2011[18]
Ordine della Stella dei Karađorđević - nastrino per uniforme ordinaria 	Ordine della Stella dei Karađorđević
	— 2012[110]
	
	Ferdinando II d'Aragona
Da Wikipedia, l'enciclopedia libera.
(Reindirizzamento da Ferdinando II di Aragona)
Ferdinando II
Ritratto di Ferdinando II.
Ritratto di Ferdinando II.
Re della Corona d'Aragona
Stemma
In carica 	1452 - 1516
Predecessore 	Giovanni II il Grande
Successore 	Carlo I
Nome completo 	Ferdinando di Trastamara
Altri titoli 	Re di Valencia, di Sardegna, di Corsica, di Sicilia e di Maiorca, Conte di Barcellona e delle altre contee catalane; Re di Napoli
Nascita 	Sos del Rey Católico, 10 marzo 1452
Morte 	Madrigalejo, 23 gennaio 1516
Sepoltura 	Cattedrale di Granada
Casa reale 	Trastamara
Padre 	Giovanni II il Grande
Madre 	Giovanna Enríquez
Consorte 	Isabella la Cattolica
Germana de Foix
Figli 	Isabella
Giovanni
Giovanna
Maria e
Caterina, di primo letto
Giovanni, di secondo letto e
Alfonso
Giovanna
Maria e
Maria, illegittimi
Re d'Aragona
Casa di Trastámara
Escudo de Aragón-Sicilia.svg
	
Ferdinando I
Figli
Alfonso V
Figli
Giovanni II
Figli
Ferdinando II
Figli

Ferdinando di Trastàmara, detto Ferdinando il Cattolico, Fernando o Fernán in spagnolo[1] (Sos, 10 marzo 1452 – Madrigalejo, 23 gennaio 1516), è stato Re di Sicilia come Ferdinando II dal 1468 al 1516, poi re consorte di Castiglia dal 1474 al 1504 come Ferdinando V, poi re di Aragona, Valencia, Sardegna, Maiorca e re titolare di Corsica, Conte di Barcellona e delle contee catalane dal 1479 al 1516, poi re di Napoli come Ferdinando III dal 1504 al 1516, poi reggente di Castiglia dal 1507 al 1516 e poi re dell'Alta Navarra dal 1512 al 1516.

Indice

    1 Origini familiari
    2 Biografia
        2.1 Giovinezza e Guerra civile catalana
        2.2 Guerra civile castigliana
        2.3 Governo di Castiglia e d'Aragona e conquista del regno di Granada
        2.4 La disputa con il Portogallo
        2.5 La politica italiana
        2.6 Reggente in Castiglia e conquista dell'Alta Navarra
    3 Rappresentazioni di Ferdinando
    4 Discendenza
    5 Onorificenze
    6 Note
    7 Bibliografia
    8 Voci correlate
    9 Altri progetti

Origini familiari

Figlio secondogenito (ma unico maschio) del principe di Castiglia e León e d'Aragona, re di Navarra e futuro re della corona d'Aragona e di Sicilia, Giovanni II, e della sua seconda moglie, Giovanna Enríquez, Ferdinando era fratellastro dei re e regine di Navarra, Carlo IV (Solo de jure), Bianca (Solo de jure) ed Eleonora.[2][3][4][5]
Biografia

Al momento della sua nascita, la madre che si trovava in Navarra, si trasferì oltre il confine, per farlo nascere in Aragona. In quello stesso anno (1452), suo padre vinceva la battaglia di Aibar, contro il figlio (fratellastro di Ferdinando), Carlo di Viana, a cui aveva usurpato il trono di Navarra, obbligandolo ad andare in esilio a Napoli, dallo zio e fratello di Giovanni, il re della corona d'Aragona e di Napoli, Alfonso V. Morto Alfonso V, nel 1458, Giovanni divenne Giovanni II, re della corona d'Aragona, mentre Carlo, riappacificato col padre, rientrò in Navarra, dove, appena rientrato (1459), intavolò trattative per unirsi in matrimonio con la sorellastra del re di Castiglia, Enrico l'Impotente, Isabella di Castiglia; ma Giovanni e soprattutto la matrigna, Giovanna Enríquez, si opposero perché nelle loro intenzioni Isabella avrebbe dovuto sposare il loro figlio Ferdinando, di sette anni.

Carlo, nel 1460, fu arrestato e tenuto in prigione finché le cortes catalane si riunirono il 25 febbraio del 1461 e decretarono che Giovanni dovesse liberare il figlio, cosa che egli fece immediatamente, ed inoltre gli imposero il concordato di Villafranca, del 21 giugno 1461, in cui Carlo risultava essere il re legittimo di Navarra, luogotenente della Catalogna ed erede della corona d'Aragona. Carlo però, il 23 settembre di quello stesso anno, morì, circa tre mesi dopo avere ottenuto ciò che gli spettava. La sua morte però fu attribuita alla regina Giovanna, che lo avrebbe fatto avvelenare per agevolare suo figlio, Ferdinando, che immediatamente fu nominato luogotenente della Catalogna ed erede della corona d'Aragona.
Giovinezza e Guerra civile catalana

Ferdinando e la madre, la regina Giovanna, che si trovavano in Catalogna quando le cortes catalane dichiararono che il re e la regina non dovevano entrare in Catalogna senza il permesso delle cortes stesse, si rifugiarono nel castello di Girona. All'inizio del 1462 i realisti catalani si raccolsero in armi e il re Giovanni chiese, col trattato di Bayonne del maggio 1462, al re di Francia, Luigi XI, l'aiuto dell'esercito francese (in cambio delle contee del Rossiglione e della Cerdagna) mentre le cortes catalane o Generalitat (Diputación General) organizzavano un esercito, che si diresse su Gerona dove si trovava la regina Giovanna. Quest'ultima, assediata nella città, la difese molto coraggiosamente assieme ai suoi sostenitori, tanto da permettere l'intervento del re Giovanni che col suo esercito obbligò i catalani a togliere l'assedio.

Mentre il re Giovanni organizzava il suo esercito composto da aragonesi, catalani e francesi, per schiacciare la rivolta, la Generalitat (le cortes catalane) emanò un decreto che dichiarava sia Giovanni che la regina nemici della Catalogna. Nel frattempo, per sostituire Giovanni, cercava un sovrano a cui offrire la corona del regno di Aragona, tra i discendenti degli aspiranti alla corona d'Aragona vacante alla morte del re Martino I di Aragona, nel 1410, che poi fu deciso da un arbitrato, che portò al Compromesso di Caspe, del 1412. La Generalitat offrì il trono prima (1462) al re di Castiglia, Enrico IV, poi (1463) al conestabile del Portogallo, Pietro ed infine (1466) al conte di Provenza, Renato d'Angiò, e la guerra si protrasse per dieci anni sino al 1472.
Exquisite-kfind.png 	Per approfondire, vedi guerra contro Giovanni II.

Nel 1468, il padre nominò Ferdinando re di Sicilia e nel 1469 fu coronato il sogno della madre Giovanna, deceduta un anno prima, combinando il matrimonio di Ferdinando II di Aragona con Isabella la cattolica, la sorellastra del re di Castiglia e León, Enrico IV. Il 19 ottobre del 1469, a Valladolid, Ferdinando sposò la cugina Isabella, infanta di Castiglia e figlia del re di Castiglia e León, Giovanni II (figlio del re di Castiglia e León Enrico III e di Caterina di Láncaster) e di Isabella del Portogallo, figlia del re del Portogallo, Edoardo e di Eleonora d'Aragona, figlia del re d'Aragona, Ferdinando I e di Eleonora d'Alburquerque[2].
Guerra civile castigliana
Exquisite-kfind.png 	Per approfondire, vedi Guerra di successione castigliana, Battaglia di Toro e Giovanna la Beltraneja.

Il matrimonio fra Ferdinando e Isabella non fu approvato da Enrico IV, che ritrattò la designazione a erede del trono di Castiglia della propria sorellastra, Isabella[6] e giurò pubblicamente, assieme alla moglie, che Giovanna la Beltraneja era sua figlia legittima e la proclamò erede al trono, con la Cerimonia de la Val de Lozoya, un prato vicino a Buitrago. Alla morte del fratellastro Enrico IV nel 1474 Isabella il 13 dicembre fu proclamata regina di Castiglia e Ferdinando divenne re consorte con il nome di Ferdinando V di Castiglia, mentre la Beltraneja, che ugualmente reclamava la corona di Castiglia, era stata promessa ad Alfonso V del Portogallo.
Madonna dei Re Cattolici, pittura del 1490-95; Ferdinando II ed il principe Giovanni alla destra della Madonna e Isabella alla sinistra
Bandiera di Alfonso V e Giovanna, la Beltraneja durante la loro pretesa al regno di Castiglia
I Re Cattolici.

Immediatamente il re del Portogallo, Alfonso V, dichiarato re di Castiglia e León dai partigiani della moglie, nonostante che Isabella fosse già stata incoronata regina col marito Ferdinando, invase la Castiglia (estate del 1475), per difendere i diritti di sua moglie; lo scontro decisivo avvenne nei pressi di Toro, la città in cui si era insediata e dove teneva la corte Giovanna la Beltraneja; il 1º marzo 1476, nella battaglia di Toro, Ferdinando, comandante dell'esercito castigliano, mise in fuga Alfonso che, vedendo che i suoi sostenitori in Castiglia diminuivano, si ritirò in Portogallo con la moglie, che era scortata dal figliastro, Giovanni, erede al trono del Portogallo.

La pace fu siglata ad Alcáçovas (Viana do Alentejo), il 4 settembre del 1479, dal figlio Giovanni, in quanto Alfonso V si era da tempo ritirato nel convento di Varatojo a Torres Vedras; il trattato venne controfirmato dai re Cattolici a Toledo nel marzo del 1480. Con esso il sovrano del Portogallo Alfonso V e la moglie Giovanna rinunciavano ad ogni pretesa sul regno di Castiglia e sulle isole Baleari e sulle isole Canarie mentre i regni di Castiglia e Aragona rinunciavano a Madera, alle Azzorre e alle isole di Capo Verde ed inoltre lasciavano al Portogallo tutte le terre a sud del Capo Bojador.
Governo di Castiglia e d'Aragona e conquista del regno di Granada

Alla morte del padre, il 20 gennaio 1479, Ferdinando oltre che re di Sicilia, era divenuto re di Aragona (Ferdinando II)[2] e, nello stesso anno, fu decretata l'unione de facto della Castiglia con la Corona d'Aragona, ma mentre in Aragona Ferdinando governava da solo, in Castiglia a Isabella, per il contratto di Matrimonio (capitulaciones), era riservata l'amministrazione mentre la giustizia era amministrata congiuntamente[7], se si trovavano entrambi nello stesso posto; le ordinanze reali venivano firmate da entrambi; le monete recavano insieme le due effigi ed i sigilli reali portavano le armi delle due casate; infine Ferdinando, chiamato anche Ferdinando V di Castiglia si occupava della politica estera. Raramente Ferdinando rientrò in Aragona, di fatto svolse tutte le sue attività in Castiglia[2].

A partire dal 1481 Ferdinando si occupò della conquista del regno dei Nasridi del Sultanato di Granada, dove Ferdinando mise in mostra le sue doti di diplomazia e le sue attitudini militari, già dimostrate nella guerra civile castigliana. La guerra fu una guerra d'assedio ed ebbe successo anche per le riforme che Ferdinando apportò al suo esercito[2], le varie città di Ronda, Loja, Malaga, Baza caddero una dopo l'altra[2] e terminò nel 1492, con la capitolazione dell'ultimo ridotto musulmano della penisola iberica, la città di Granada[2], il 2 gennaio 1492. Sullo slancio della vittoria, Ferdinando conquistò in seguito anche Melilla e le Canarie[2]. dopo la caduta di Granada, il papa Innocenzo VIII conferì a Isabella ed al marito Ferdinando il titolo di "Maestà cattolica". Da allora, Ferdinando e Isabella furono chiamati "los Reyes Católicos". In cambio, Isabella fece omaggio al successore, lo spagnolo Alessandro VI Borgia, del primo oro arrivato dalle Americhe, del quale fu rivestito il soffitto di Santa Maria Maggiore.
Exquisite-kfind.png 	Per approfondire, vedi guerra di Granada.

Ferdinando introdusse in Castiglia, nel 1480, l'Inquisizione[8] e quattro anni dopo anche in Aragona[9]. Inoltre Ferdinando introdusse il principio della conformità religiosa, per cui furono decretate (decreto di Granada del 31 marzo 1492) l'espulsione[10] di tutti gli Ebrei che non accettavano di convertirsi al cristianesimo o salvo battesimo (salvo bautismo) e la conversione forzosa degli abitanti del regno di Granada, nel 1503, ai quali però la regina, Isabella, aveva garantito il diritto alla libertà religiosa al momento della capitolazione del regno di Granada.

La conquista di Granada riuscì a eliminare le contestazioni interne e fece guadagnare prestigio ai regni di Castiglia e Aragona agli occhi degli altri regni cristiani. In quegli stessi anni, Ferdinando, centralizzò l'amministrazione dello stato[2], diminuendo il potere delle Cortes, che nel periodo, dal 1488 al 1497, furono convocate una sola volta[2].
La disputa con il Portogallo
Cristoforo Colombo davanti ai Re Cattolici alla corte di Barcellona

Cristoforo Colombo aveva sottoposto il suo piano di circumnavigare la terra, per arrivare in India, al re del Portogallo, Giovanni II, ma quest'ultimo non aveva buoni motivi per ritenere che il progetto da lui seguito di doppiare l'Africa avrebbe portato a risultati sicuri, per cui le Americhe furono scoperte per conto dei re cattolici di Castiglia e Aragona. Ma al ritorno di Colombo dopo il primo viaggio, Giovanni II ebbe il sospetto che, secondo il trattato di Toledo del 1480[11], la scoperta fosse avvenuta nella zona di influenza del Portogallo, che intendeva inviare nelle terre scoperte delle caravelle.
Exquisite-kfind.png 	Per approfondire, vedi Cristoforo Colombo e Colonizzazione europea delle Americhe.

Ferdinando II di Aragona propose di risolvere la questione con un negoziato, ma, prima di iniziarlo, convinse papa Alessandro VI Borgia, spagnolo di nascita, a emettere una bolla (Inter Caetera, 4 maggio 1493), secondo la quale tutte le terre a ovest e a sud di una linea tracciata a cento leghe[12] dalle isole del Capo Verde alle Azzorre, sarebbero state della Spagna. Il 26 settembre, il papa emise una nuova bolla ancora più penalizzante per il Portogallo. Giovanni II alla guerra preferì la trattativa, che portò al Trattato di Tordesillas (firmato a Tordesillas, in Castiglia, il 7 giugno 1494) che divise il mondo al di fuori dell'Europa in un duopolio esclusivo tra la Spagna ed il Portogallo[13]. Il trattato venne ratificato dalla Spagna il 2 luglio, e dal Portogallo il 5 settembre 1494.
Exquisite-kfind.png 	Per approfondire, vedi Trattato di Tordesillas.
La politica italiana

Dal 1492, concentrò la sua attività prima verso la Francia[14], e col trattato di Barcellona, del 1493, recuperò dal regno di Francia le contee del Rossiglione e della Cerdagna[2], cedute da suo padre Giovanni II al re di Francia, Luigi XI, nel 1463. Poi si rivolse all'Italia, per opporsi al tentativo francese di annessione del Regno di Napoli, organizzò la guerra contro le truppe del generale Robert Stuart d'Aubigny, inviando, nel 1494, Gonzalo Fernández de Córdoba, che si era distinto nella presa di Granada, nominato Gran Capitano, che un anno dopo il suo arrivo nella penisola, nel 1495 subì una sconfitta a Seminara combattendo contro d'Aubigny.

Subito dopo tale sconfitta, il re Ferdindando si rifugiò a Palma (Palmi)[15]. Riuscì però, nel 1496, ad ottenere la rivincita sul campo di battaglia e a ricacciare le truppe francesi sino in Calabria. Nel 1500 Gonzalo Fernández de Córdoba tornò in Italia per ottemperare al trattato segreto che Francia e Spagna avevano stipulato a Granada per spartirsi il Regno di Napoli[2]. Entrati nuovamente in rotta di collisione gli eserciti francese e spagnolo, nel 1503, Gonzalo Fernández de Córdoba stabilì il suo esercito a Barletta (dove il 13 febbraio si combatté la famosa disfida tra italiani e francesi), per attendere i rinforzi e sconfisse i francesi per due volte, a Cerignola e sul Garigliano, riuscendo così a completare, nel 1503, la conquista dell'intero Regno di Napoli in favore della Spagna[2].
Scultura dell'incoronazione come re Ferdinando III di Napoli
Exquisite-kfind.png 	Per approfondire, vedi Battaglia di Cerignola e Battaglia del Garigliano (1503).

Ferdinando, nel 1504, assunse anche il titolo di re di Napoli, con il nome Ferdinando III di Napoli e con il nome Ferdinando II di Sicilia. Il papa Giulio II, che temeva che gli appetiti territoriali di Ferdinando lo portassero a conquistare parte degli stati pontifici, gli confermò il titolo di Re Cattolico, esteso anche alla moglie Isabella. Partecipò alla Lega di Cambrai, che fu una lega formata, il 10 dicembre 1508, per combattere contro la Repubblica di Venezia e doveva essere sotto la guida di Papa Giulio II. Ad essa aderirono, oltre al pontefice, Luigi XII di Francia, l'imperatore Massimiliano I, Ferdinando II d'Aragona e il Duca di Ferrara Alfonso I d'Este. La Lega combatté le forze veneziane dal 1508 al 1511; infine Ferdinando il Cattolico fu il promotore della Lega Santa, alleanza (1511-1512) tra il re di Spagna, il pontefice Giulio II, la Repubblica di Venezia e il re Enrico VIII d'Inghilterra contro Luigi XII di Francia.
Reggente in Castiglia e conquista dell'Alta Navarra
Stemma di Ferdinando II di Aragona,
(1474-1492)

Coat of Arms of Ferdinand II of Aragon (1479-1492).svg


Stemma di Ferdinando II di Aragona,
(1492-1504)

Coat of Arms of Ferdinand II of Aragon (1492-1504).svg


Stemma di Ferdinando II di Aragona,
(1504-1513)

Coat of Arms of Ferdinand II of Aragon (1504-1513).svg


Stemma di Ferdinando II di Aragona,
(1513-1516)

Coat of Arms of Ferdinand II of Aragon (1513-1516).svg


Alla morte di Isabella avvenuta il 26 novembre 1504 l'erede legittima al trono sarebbe stata la figlia terzogenita Giovanna di Castiglia e la reggenza venne rivendicata sia dal marito, Filippo il Bello che dal padre Ferdinando. Poi, pur essendo stati unificati, i regni di Castiglia e di Aragona, anche de jure, dando vita al Regno di Spagna, i due si accordarono[16] per un governo separato: in Castiglia Filippo, in Aragona, che comprendeva anche il Regno di Napoli e quello di Sicilia, Ferdinando, che si stabilì a Napoli[2]. Nel 1506 Filippo il Bello morì e dopo un breve periodo di reggenza del cardinale Francisco Jiménez de Cisneros, Ferdinando fu chiamato dalle cortes castigliane a tenere la reggenza di Castiglia per conto della figlia, Giovanna[2], il cui stato mentale era ulteriormente peggiorato.

L'anno prima (1505), Ferdinando aveva sposato Germana de Foix[2], la figlia secondogenita dell'infante di Navarra, visconte di Narbona e conte di Étampes, Giovanni[17] e di Maria d'Orléans[18]. Germana era perciò cugina dei re di Navarra Francesco Febo e Caterina, da parte di padre e quindi era nipote di Luigi XII di Francia, da parte di madre. Questo matrimonio fu il frutto dell'alleanza tra Ferdinando e il padre di Germana, Giovanni, che, durante la guerra civile di Navarra (1484-1494), aveva avuto il supporto del re della Corona d'Aragona. Nel 1507, Ferdinando iniziò una guerra di conquista nel Nordafrica, e le truppe spagnole conquistarono Peñón de Vélez de la Gomera, nel 1508, Orano, nel 1509, Béjaïa, nel 1510, che portò alla sottomissione di Algeri e al riconoscimento della sovranità spagnola da parte dei re di Tunisi e di Tlemcen, ed infine, nel 1511, fu conquistata Tripoli.

Però, nello stesso anno, la successiva sconfitta spagnola all'isola di Gerba fermò l'avanzata spagnola per diversi anni. Nel novembre 1511 Ferdinando e Enrico VIII nella prospettiva di costituire la Lega Santa firmarono il Trattato di Westminster che stabiliva un patto di mutuo soccorso contro il nemico comune, la Francia. Ferdinando, re d'Aragona e reggente di Castiglia, venne a conoscenza del fatto che, nel 1512, Caterina di Navarra ed il marito, Giovanni d'Albret, a Blois, avevano siglato un patto col re di Francia, Luigi XII. Questo patto prevedeva una clausola segreta che vietava il passaggio delle truppe castigliane sul suolo navarrese.

Ferdinando chiese il permesso di passaggio sul suolo navarrese per attaccare la Francia; ottenuto un rifiuto, dichiarò guerra a Caterina, il 25 luglio 1512 l'esercito castigliano entrava in Pamplona ed in capo a due mesi la Navarra a sud dei Pirenei era conquistata[2]. L'entrata delle truppe spagnole in Navarra era stata preceduta da una bolla di papa Giulio II, che scomunicava Caterina e Giovanni e li privava dei loro titoli e dei loro territori. Una seconda bolla del 18 gennaio 1513 confermava la scomunica e assegnava i territori a chiunque li avesse conquistati (cioè Ferdinando II). Sembra che le intenzioni di Ferdinando non fossero di annettere la Navarra al regno di Spagna, ma finita la disputa con la Francia, di restituirla a Caterina, ed in quell'ottica propose un matrimonio tra il principe di Viana, Enrico II di Navarra, erede al trono di Navarra e una principessa di Spagna. Caterina ed il marito non solo rifiutarono ma fecero arrestare l'ambasciatore spagnolo, che fu consegnato ai francesi. Solo allora Ferdinando procedette all'annessione. Di fatto il regno di Navarra era stato diviso in due parti:

    la Bassa Navarra, la parte del regno a nord dei Pirenei che rimase in possesso della regina Caterina e continuò ad essere legata alla Francia
    l'Alta Navarra, la parte del regno a sud dei Pirenei che fu annessa alla corona d'Aragona e il 23 marzo 1513, le cortes di Pamplona dichiararono l'annessione al regno d'Aragona e poi, nel 1515, le cortes castigliane, a Burgos, dichiararono l'Alta Navarra parte del regno castigliano, la nascente Spagna.
    Comunque il regno di Navarra mantenne le sue leggi e le sue autonomie, almeno sino al XVIII secolo, nell'ambito del regno di Spagna.

Cattedrale di Granada: cripta con i sarcofaghi (al centro) di Ferdinando II e di Isabella I

Ferdinando morì il 25 gennaio del 1516[2], gli successe il nipote Carlo di Gand con il titolo di Carlo I di Spagna e in seguito Carlo V Imperatore del Sacro Romano Impero. Attualmente Ferdinando è sepolto nella Cappella reale di Granada, un fastoso sepolcro che fu profanato durante l'Invasione Francese del 1800, nel centro della città, costruito dal nipote Carlo di Gand, re di Spagna con il titolo di Carlo I. Nel sepolcro si trovano anche la moglie Isabella di Castiglia, la figlia Giovanna la Pazza con suo marito, Filippo il Bello, la figlia prediletta di Isabella, Isabella, regina del Portogallo col figlioletto Michele della Pace d'Aviz. Nel museo della Cappella Reale si trovano la corona e lo scettro della regina Isabella.
Rappresentazioni di Ferdinando

    Ferdinando II al Palazzo reale di Madrid

    Statua di Ferdinando II a Madrid (J. León, 1753)

    Ritratto matrimoniale del Re Ferdinando II d'Aragona e della regina Isabella di Castiglia

    Firma di Ferdinando II d'Aragona

Discendenza

Dal matrimonio con Isabella nacquero 5 figli:[2][3][4][19]

    Isabella (1470-1498) che venne data in sposa ad Alfonso d'Aviz, erede al trono della corona portoghese (in seconde nozze sposò poi Manuele I re del Portogallo)
    Giovanni (1478-1497) l'erede al trono che sposò la figlia dell'Imperatore Massimiliano I, Margherita d'Asburgo duchessa di Borgogna;
    Giovanna (1479-1555) che sposò Filippo d'Asburgo detto "Filippo il bello", secondo figlio dell'Imperatore Massimiliano I
    Maria (1482-1517), che aveva una gemella, nata morta, e che sposò il vedovo della sorella Isabella, Emanuele I di Portogallo
    Caterina (1485-1536) che fu la sposa di Arturo d'Inghilterra e quando questo morì fu sposa poi ripudiata di suo cognato, Enrico VIII Tudor.

Dal matrimonio con Germana de Foix, Ferdinando ebbe un figlio:

    Giovanni, che visse un solo giorno, a Valladolid, il 3 maggio 1509.

Ferdinando ebbe anche quattro figli illegittimi:

    Alfonso (Cervera 1470-Lécera 1520), figlio di Aldonza Ruiz de Iborre i Alemany, che fu arcivescovo di Saragozza e Valencia e fu anche reggente della Corona d'Aragona, Tra il 1517 e il 1520.
    Giovanna (1471-prima del 1522), figlia di Giovanna Nicolau, che sposò il primo Duca di Frias, Bernardino Fernández de Velasco (1451-1512).
    Maria (?-dopo il 1530), figlia di Toda di Larrea, che fu suora a Madrigalejo
    Maria (?-Madrigalejo 1550), figlia di una discendente della famiglia Pereira, che fu suora a Madrigalejo.

Onorificenze
Gran Maestro dell'Ordine Militare di Calatrava - nastrino per uniforme ordinaria 	Gran Maestro dell'Ordine Militare di Calatrava
	
Amministratore dell'Ordine di Santiago - nastrino per uniforme ordinaria 	Amministratore dell'Ordine di Santiago
	
Note

    ^ Fernando o Fernán anche in asturiano, in aragonese e in basco; Fernando o Fernão in portoghese e in galiziano; Ferran in catalano; Ferdinand in francese, in inglese, in tedesco e in fiammingo; Ferdinandus in latino .
    ^ a b c d e f g h i j k l m n o p q r s (EN) Reali di Aragona
    ^ a b (EN) Casa d'Ivrea- genealogy
    ^ a b (EN) Ferdinando II d'Aragona PEDIGREE
    ^ (DE) Giovanni II d'Aragona genealogie mittelalter
    ^ Isabella aveva accettato la clausola che avrebbe sposato il re del Portogallo, Alfonso V.
    ^ Se i re Cattolici si trovavano in luoghi diversi ognuno di loro aveva il diritto di amministrare la giustizia separatamente
    ^ Una bolla che autorizzava la nomina di inquisitori nei domini spagnoli fu promulgata da papa Sisto IV, nel 1478.
    ^ Anche se in Aragona vigeva dal 1249, ma non era più praticata.
    ^ A seguito dell'espulsione degli Ebrei castigliani, il re del Portogallo, Giovanni II permise a circa 90.000 di loro di entrare in Portogallo e, dietro il pagamento di una tassa di otto cruzados pro capite, permise loro un soggiorno di otto mesi.
    ^ Tutte le terre a sud del Capo Bojador appartenevano al Portogallo
    ^ La lega marina corrisponde a tre miglia, circa 5,555 chilometri
    ^ La divisione avveniva lungo il meridiano nord-sud, 370 Leghe (1.770 km) ad ovest delle Isole di Capo Verde (al largo della costa del Senegal, nell'Africa Occidentale), corrispondenti approssimativamente a 46° 37' O. Le terre ad est di questa linea sarebbero appartenute al Portogallo e quelle ad ovest alla Spagna. Per cui alla Spagna andarono tutte le nuove terre che Colombo aveva scoperto, mentre al Portogallo andò il Brasile e la via per l'India (tutta l'Africa).
    ^ Col trattato di Barcellona, Ferdinando promise al regno di Francia un aiuto per la sua campagna d'Italia.
    ^ Antonio De Salvo, Ricerche e studi storici intorno a Palmi, Seminara e Gioia Tauro, pag. 99 ed. Lopresti, 1889;
    ^ Col trattato di Villafáfila (Zamora), del 27 giugno 1506, Filippo fu riconosciuto re di Castiglia.
    ^ Giovanni di Foix-Étampes era figlio di Gastone IV di Foix e della regina di Navarra Eleonora d'Aragona
    ^ Maria d'Orléans era figlia del duca d'Orléans, Carlo e della sua terza moglie, Maria di Clèves
    ^ (DE) Ferdinando II d'Aragona genealogie mittelalter

Bibliografia

    Cecil Roth, Gli ebrei nel Medioevo, in Storia del mondo medievale, vol. VI, 1999, pp. 848–883
    Rafael Altamira, Spagna, 1412-1516, in Storia del mondo medievale, vol. VII, 1999, pp. 546–575
    Charles Petit-Dutaillis, Francia: Luigi XI, in Storia del mondo medievale, vol. VII, 1999, pp. 657–695
    Edward Armstrong, Il papato e Napoli nel XV secolo, in Storia del mondo medievale, vol. VII, 1999, pp. 696–751

Voci correlate

    Compromesso di Caspe
    Tabella cronologica dei regni della Penisola iberica
    Guerra contro Giovanni II
    Sovrani d'Aragona
    Conti di Barcellona
    Sovrani di Castiglia
    Re di Navarra
    Excelente

Altri progetti

    Collabora a Commons Commons contiene immagini o altri file su Ferdinando II di Aragona

Predecessore 	re di Sicilia 	Successore 	Aragon-Sicily Arms.svg
Giovanni II 	1468–1516 	Carlo II 	
Predecessore 	re di Aragona, Valencia, Sardegna e Majorca,
conte di Barcellona 	Successore 	Armoiries Aragon Sicile.svg
Giovanni II 	1479–1516 	Carlo I 	
Predecessore 	re di Napoli 	Successore 	Armas de Carlos I de España.svg
Luigi XII 	1504–1516 	Carlo IV 	
Predecessore 	Re Consorte di Castiglia 	Successore 	Escudo Corona de Castilla.png
Enrico IV 	1474 - 1504 	Giovanna 	
Predecessore 	Reggente di Castiglia 	Successore 	Escudo Corona de Castilla.png
Filippo I 	1506 - 1516 	Carlo I 	
Predecessore 	Re dell'Alta Navarra 	Successore 	Armoiries Aragon Navarre.svg
Caterina 	1512–1516 	Carlo V 	
Predecessore 	Pretendente all'Impero Bizantino 	Successore 	Flag of the Greek Orthodox Church.svg
Andrea Paleologo
Andrea I 	1502 – 1516
Ferdinando I 	Carlo V d'Asburgo
Carlo I 	
V · D · M
Re di Sicilia
V · D · M
Re di Napoli
Controllo di autorità 	VIAF: 76324947 · LCCN: n50002750 · GND: 118686712 · BNF: cb131870332 (data)
biografie Portale Biografie
	
conquista spagnola delle Americhe Portale Conquista spagnola delle Americhe
Medioevo Portale Medioevo
	
rinascimento Portale Rinascimento
Categorie:

    Nati nel 1452
    Morti nel 1516
    Nati il 10 marzo
    Morti il 23 gennaio
    Nati a Sos del Rey Católico
    Morti a Madrigalejo
    Trastámara (Aragona)
    Coniugi dei re di Castiglia
    Conti di Barcellona
    Cavalieri dell'Ordine della Giarrettiera
    Inquisizione
    Re di Sardegna
    Re di Aragona
    Re di Valencia
    Re di Maiorca
    Re di Sicilia
    Re di Napoli
    Cavalieri del Toson d'oro

| [altre]

Da Wikipedia, l'enciclopedia libera.
bussola Disambiguazione – Se stai cercando altri significati, vedi Carrara (disambigua).
Carrara
comune
Carrara – Stemma 	Carrara – Bandiera
	
Panorama dalla strada per Colonnata
Panorama dalla strada per Colonnata
Localizzazione
Stato 	Italia Italia
Regione 	Coat of arms of Tuscany.svg Toscana
Provincia 	Provincia di Massa-Carrara-Stemma.png Massa e Carrara
Amministrazione
Sindaco 	Angelo Zubbani (PSI) dal 29/05/2007 (2º mandato)
Territorio
Coordinate 	44°05′00″N 10°06′00″ECoordinate: 44°05′00″N 10°06′00″E (Mappa)
Altitudine 	100 m s.l.m.
Superficie 	71,01 km²
Abitanti 	64 127[1] (31-07-2013)
Densità 	903,07 ab./km²
Frazioni 	Avenza, Bedizzano, Bergiola, Bonascola, Castelpoggio, Codena, Colonnata, Fontia, Fossola, Gragnana, Marina di Carrara, Miseglia, Nazzano, Noceto, Sorgnano, Torano
Comuni confinanti 	Fivizzano, Fosdinovo, Massa, Ortonovo (SP), Sarzana (SP)
Altre informazioni
Cod. postale 	54033
Prefisso 	0585
Fuso orario 	UTC+1
Codice ISTAT 	045003
Cod. catastale 	B832
Targa 	MS
Cl. sismica 	zona 3s (sismicità bassa)
Nome abitanti 	carraresi, carrarini (dialetto)
Patrono 	San Ceccardo di Luni
Giorno festivo 	16 giugno
Cartografia
Mappa di localizzazione: Italia
Carrara
Posizione del comune di Carrara all'interno della provincia di Massa e Carrara
Posizione del comune di Carrara all'interno della provincia di Massa e Carrara
Sito istituzionale
« Aronta è quel ch’al ventre li s’atterga,

che ne’ monti di Luni, dove ronca

lo Carrarese che di sotto alberga,

ebbe tra ’ bianchi marmi la spelonca

per sua dimora; onde a guardar le stelle

e ’l mar non li era la veduta tronca.  »
(Dante Alighieri, Inferno,Canto XX, versi 46-51)

Carrara (Carara in dialetto carrarese) è un comune italiano di 64.404 abitanti[2] della provincia di Massa e Carrara in Toscana.

È il centro più importante al mondo per quanto riguarda l'estrazione e la lavorazione del famoso marmo di Carrara, un marmo bianco molto pregiato che viene estratto dalle vicine Alpi Apuane.

Con Massa, nel periodo tra il XV ed il XIX secolo, costituì il Ducato di Massa e Carrara.

Tra i monumenti della città si ricordano il duomo del XII secolo ed il palazzo ducale del XVI secolo, ora sede dell'Accademia delle Belle Arti.

È stata, e lo è per certi versi tuttora, un vero e proprio capoluogo del pensiero anarchico italiano ed internazionale, anche se negli ultimi decenni tale cultura ha assunto anche qui connotati di evidente storicizzazione. La biblioteca anarchica del circolo culturale Gogliardo Fiaschi raccoglie e racconta con la sua preziosa collezione quello che fu ed è il movimento anarchico italiano e carrarese.

La città di Carrara il 12 gennaio 2007 è stata insignita della medaglia d'oro al merito civile per il contributo dato tra il 1943 e il 1945 alla lotta di Liberazione dal nazi-fascismo.

Il suo motto è Fortitudo mea in rota (dal latino per "La mia forza è nella ruota").

Indice

    1 Geografia fisica
        1.1 Territorio
        1.2 Clima
    2 Storia
        2.1 Protostoria e Periodo Romano
        2.2 Medioevo
        2.3 Dal Ducato di Massa al Risorgimento e all'Anarchismo
        2.4 Dal periodo fascista e dopoguerra
        2.5 Titoli
        2.6 Onorificenze
    3 Monumenti e luoghi d'interesse
        3.1 Architetture religiose
        3.2 Architetture civili
        3.3 Architetture militari
        3.4 Altro
    4 Società
        4.1 Evoluzione demografica
        4.2 Etnie e minoranze straniere
        4.3 Lingue e dialetti
    5 Cultura
        5.1 Istruzione
            5.1.1 Musei
        5.2 Media
            5.2.1 Cinema
            5.2.2 Emittenti Radio-Tv
        5.3 Cucina
        5.4 Eventi
    6 Persone legate a Carrara
    7 Economia
    8 Infrastrutture e trasporti
        8.1 Strade
        8.2 Ferrovie
        8.3 Mobilità urbana
    9 Amministrazione
        9.1 Gemellaggi
    10 Sport
    11 Citazioni letterarie
    12 Curiosità
    13 Note
    14 Bibliografia
    15 Voci correlate
    16 Altri progetti
    17 Collegamenti esterni

Geografia fisica
Territorio

La città di Carrara (nome derivato dal celtico Kair = pietra), pertanto i monti presenti a Carrara, come in antico venivano chiamati i monti di pietra, ossia le Alpi Apuane, così nomate e ben descritte dal Repetti, dettero il nome alla Valle, dove si formò l'omonima Città è l'ultima città dell'attuale regione Toscana prima di arrivare in Liguria (fino al censimento del 1870 era compresa nell'attuale Emilia). Il nome può derivare anche dalla parola "caraia", che in antico ligure significa cava. La provincia di cui fa parte (Massa e Carrara, poi dal 1938 Apuania, quindi dal 1946 Massa-Carrara e dal 2010 nuovamente Massa e Carrara) è una porzione dell'antico territorio lunense che, nell'attuale sistema amministrativo territoriale, resta diviso in due regioni, Toscana e Liguria, ed è a contatto in tutta la sua estensione con l'Emilia.
Il porto di Carrara e, in alto, il centro della città, situato ai piedi delle cave di marmo.

Carrara si sviluppa dalla costa (Marina di Carrara) fino alle Alpi Apuane, alle pendici delle quali si trovano le frazioni montane. La città è bagnata dal fiume Lavenza (nome celtico per fiume, poi chiamato Carrione), che nasce dal monte Spallone ed ha un bacino d'acqua di 52 km². Il centro storico di Carrara si può considerare un vero e proprio centro abitato di montagna avvolto dalle colline che stanno al piede delle Alpi Apuane. La città, a chi guarda verso i monti, appare dentro la candida cornice dei tre grandi bacini marmiferi Ravaccione, Fantiscritti e Colonnata, bacini ora sbrigativamente rinominati col nome della località più vicina, ossia: di Torano, di Miseglia, di Colonnata. La costa, bagnata dal mar Ligure, presenta ampie spiagge sabbiose su cui sorsero, a partire dal lontano 1851, tre lunghi pontili caricatori sostituiti negli anni trenta dello scorso secolo con un porto in muratura posto al confine con il Comune di [Massa (Italia)|Massa e Carrara che offrono ampie possibilità di svago durante la stagione estiva.
Clima

Il clima è mitigato dal mare che la bagna e che apre la via alle correnti calde del Mar Mediterraneo. L'escursione termica annua si aggira sui 10-15 °C. Le precipitazioni seguono il regime pluviometrico ligure di levante, con massima piovosità in novembre, minima a luglio e massimi secondari a febbraio e maggio. Sulla costa si registrano precipitazioni annue di circa 1100mm che aumentano fino ai 1400mm della città fino a superare i 2000mm annui tra i Monti Pisanino e Pizzo d'Uccello (località Orto di Donna). Dal secondo dopoguerra è stata colpita da alcune esondazioni: nel 1949[3], il 23 settembre 2003 (con due morti), ad ottobre 2010, due volte nell'arco di dieci giorni nel novembre del 2012, e ancora il 5 Novembre del 2014.

Sulle vicine montagne il clima è temperato fresco ed in tempi passati favoriva l'alpeggio delle greggi.

    Classificazione climatica: zona D, 1601 GR/G
    Diffusività atmosferica: bassa, Ibimet CNR 2002
    Classificazione sismica: zona 2 (sismicità medio-alta), Ordinanza PCM 3274 del 20/03/2003

Storia
Exquisite-kfind.png 	Per approfondire, vedi Storia di Carrara.
Protostoria e Periodo Romano

Vi erano insediamenti già conosciuti nella zona nel IX secolo a.C., quando gli Apuani vivevano nella regione. La città attuale ha origine dal borgo costruito per ospitare i lavoratori nelle cave di marmo, creato dai Romani dopo la conquista della Liguria nei primi anni del II secolo a.C. Carrara è stata collegata con il processo di estrazione e lavorazione del marmo sin dall'epoca romana, marmo che verrà utilizzato da quel momento in avanti per la realizzazione di alcune tra le più belle opere d'arte della storia.

Il marmo è stato esportato dal vicino porto di Luni, alla foce del fiume Magra.

In diverse lingue la parola per indicare una cava deriva dal nome della città di Carrara (eg quarry in inglese, carrière in francese).
Localizzazione delle Alpi Apuane, luogo dove viveva il popolo apuano
Medioevo

Nel Medioevo fu possedimento bizantino e longobardo, e poi, fu sotto i vescovi di Luni, trasformandosi in una città-stato nei primi anni del XIII secolo, durante la lotta tra guelfi e ghibellini, Carrara apparteneva a quest'ultimo partito. I Vescovi acquisirono di nuovo nel 1230, quando nel 1313, la città fu data in successione alla Repubblica di Pisa, Repubblica di Lucca e Repubblica fiorentina. In seguito fu acquistata da Gian Galeazzo Visconti. Dopo la morte di Filippo Maria Visconti di Milano nel 1477, Carrara fu contesa da Tommaso Campofregoso, signore di Sarzana, e di nuovo la famiglia Malaspina, che si trasferì qui la sede della loro signoria nella seconda metà del XVI secolo.
Dal Ducato di Massa al Risorgimento e all'Anarchismo
Maria Teresa, Duchessa di Massa e Carrara

Nell'ottobre del 1472 Iacopo Malaspina compero' dalla famiglia dei Campofregoso di Genova, le 'terre di Carrara', di cui divenne signore. Per via ereditaria lo stato carrarese venne unito con il confinante stato di Massa sotto la comune dinastia dei Malaspina prima, e dei Cybo Malspina poi. Sotto l'ultima di questi, Maria Teresa, che aveva sposato Ercole III d'Este, entrò nell'orbita del Ducato di Modena e Reggio, a cui fu restituito dopo il breve dominio napoleonico di Elisa Bonaparte Baciocchi.

Durante l'Unità d'Italia, Carrara fu sede di una rivolta popolare guidata da Domenico Cucchiari, al centro dell'attività rivoluzionaria di Giuseppe Mazzini.

Alla fine del XIX secolo Carrara divenne la culla dell'anarchismo, in particolare tra i lavoratori delle cave. I cavatori, compresi gli intagliatori di pietra, avevano convinzioni radicali che li distinguessero dagli altri. L'Anarchismo e il radicalismo generale entrarono a far parte del patrimonio degli intagliatori di pietra. Secondo un articolo del New York Times del 1894 molti rivoluzionari violenti che erano stati espulsi dal Belgio e Svizzera andarono a Carrara nel 1885 e fondarono il primo gruppo anarchico in Italia. Carrara è rimasto un "baluardo" dell'anarchismo in Italia, con diverse organizzazioni che trovarono apertamente appoggio in città. I lavoratori anarchici del marmo erano anche la forza trainante dell'organizzazione del lavoro nelle cave e nei capannoni. Erano anche i principali protagonisti della rivolta della Lunigiana nel gennaio 1894.
Dal periodo fascista e dopoguerra

Nel 1929, i comuni di Carrara, Massa e Montignoso vennero uniti in un unico comune, denominato Apuania. Nel 1946 fu restaurata la situazione precedente[4].

La seconda guerra mondiale portò non solo la produzione del marmo a un punto di morte[non chiaro], ma anche lo scontro della Wehrmacht distrutta nella lotta contro i partigiani nel 1944-1945, anche in gran parte le strutture delle cave.[non chiaro] La linea di difesa della Wehrmacht venne posta nelle vicine aree (Massa), la Linea Gotica,[non chiaro] mentre a Sant'Anna di Stazzema avvenne il massacro degli abitanti della città[Quale città?] da parte della Waffen-SS, con più di 500 vittime. La vasta presenza nella resistenza delle donne carraresi contribuì alla sconfitta degli invasori tedeschi.[non chiaro]

Attraverso la ricostruzione dopo la guerra e il boom economico del 1960, il volume della produzione delle cave salì a 500.000 tonnellate, e la situazione economica migliorò.

Oggi a Carrara il marmo è presentato come il centro dell'Europa[non chiaro], non solo contro il centro di lavorazione del marmo di Verona[non chiaro] che affermò la propria importanza nel proprio paese, ma anche contro i centri di lavorazione del marmo in Cina, India e Brasile[non chiaro]. La crisi economica del 2008 ha avuto un effetto in un forte calo delle vendite da parte degli impianti di lavorazione del marmo di Carrara che sono stati fortemente esportati. Questo ha avuto un impatto sulla situazione economica degli impianti di lavorazione della pietra e dei loro posti di lavoro, anche sullo sviluppo urbano.
Titoli

Come duca titolare di Modena, l'attuale detentore del titolo di "Principe di Carrara" sarebbe il Principe Lorenzo del Belgio, arciduca d'Austria-Este.
Onorificenze
Medaglia d'oro al Merito Civile - nastrino per uniforme ordinaria 	Medaglia d'oro al Merito Civile
	«Centro strategicamente importante, situato sulla "Linea Gotica", fu oggetto di atroci rappresaglie, rastrellamenti e devastanti bombardamenti che provocarono centinaia di vittime civili e feriti e la quasi totale distruzione dell'abitato e delle strutture industriali e commerciali. Le donne carraresi offrirono un ammirevole contributo alla lotta di Liberazione organizzando una coraggiosa protesta contro l'ordine delle forze di occupazione tedesche di sfollamento della città. Gran parte della popolazione partecipò, con generosa determinazione, alla guerra partigiana, rendendosi protagonista di eroici slanci di umana solidarietà verso quanti avevano bisogno di aiuto e prodigandosi, col ritorno alla pace, nella difficile opera di ricostruzione morale e materiale.»
— Settembre 1943/Aprile 1945 - Carrara
Questa voce è da wikificare
	Questa voce o sezione sull'argomento Toscana non è ancora formattata secondo gli standard.
Contribuisci a migliorarla secondo le convenzioni di Wikipedia. Segui i suggerimenti del progetto di riferimento.
Monumenti e luoghi d'interesse
Il nucleo medievale del Palazzo Cybo Malaspina
La trecentesca casa di Emanuele Repetti
La facciata neoclassica del Teatro degli Animosi
La statua di Garibaldi
Il porto di Carrara visto dalle colline circostanti
Il porto di Marina di Carrara visto da Ortonovo
Fiancata del Duomo di Carrara con la Statua del Gigante
Una cava di marmo di Carrara
Vista delle cave di marmo
Architetture religiose

    Duomo di Sant'Andrea architettura romanico-gotica

    Chiesa del Suffragio

Iniziata nel 1688 su progetto attribuito a Innocenzo Bergamini, fu poi rimaneggiata nel XIX secolo. La facciata è semplice ma arricchita con un grande portale marmoreo in stile barocco, istoriato dallo scultore Carlo Finelli e sormontato da un bassorilievo che raffigura la Madonna con le anime purganti. La chiesa è a croce latina ed è sormontata da una cupola rivestita di scaglie di ardesia. L'interno è in stile barocco e ricco di marmi di svariati colori che creano un effetto scenografico. L'altare maggiore è in marmi policromi e si trova tra due teschi alati. La pala d'altare dipinta a olio, opera anonima ma di notevole valore, raffigura la Madonna del Suffragio. Chiusa e inutilizzata per gran parte della seconda metà del Novecento, è stata restaurata e aperta alla fine degli anni novanta. L'edificio è stato affidato alla Chiesa ortodossa

    Chiesa e convento di San Francesco

Il complesso di San Francesco risale all'inizio del Seicento, quando Carrara era governata da Carlo I Cybo-Malaspina.

    Chiesa del Carmine

Risalente al XVII secolo, ospita una Madonna col Bambino di Bartolomé Ordoñez.

    Chiesa della Madonna delle Lacrime

Conserva un altare di Francesco Baratta.

    Santuario della Madonna delle Grazie alla Lugnola

Consacrata nel 1676, fu progettata da Alessandro Bergamini.

    Chiesa di San Michele (località Gragnana)

Realizzata fra la fine del XVIII secolo e la metà del XIX, ha le sue origini in una chiesa del 1450.

    Chiesa di Santa Maria Assunta (località Torano).

Divisa in tre navate, presenta un portale risalente al 1554.

    Chiesa di San Pietro (località Avenza).

Si trova ad Avenza e risale al 1620, ma ha le sue origini in un edificio medievale.
Architetture civili

    Casa di Emanuele Repetti

posta all'inizio di via Santa Maria, la casa del geografo, naturalista e letterato carrarese Emanuele Repetti (1776-1852), risale al XIII secolo, come molti degli edifici circostanti. Pare che al suo interno abbia soggiornato anche Francesco Petrarca. È stata la prima sede del comune di Carrara.

    Piazza Alberica

deve il suo nome ad Alberico I Cybo-Malaspina, che la fece costruire nel Seicento a ridosso delle mura della città, che lui stesso aveva fatto costruire con un secondo tracciato (1557-1637) per comprendere la crescente espansione urbana. La piazza è contornata da eleganti edifici di illustri e antiche famiglie nobiliari di Carrara. La piazza, pavimentata con ciottoli squadrati di marmo a formare dieci grandi riquadri decorativi, ha nel suo centro una bella fontana, con vasca e leone in marmo, sormontata da una grande statua (eseguita nell'anno 1827 dallo scultore carrarese Pietro Fontana) della Duchessa Maria Beatrice D'Este che si erge sopra un alto piedistallo ornato da bassorilievi.

    Piazza del Duomo al centro della città storica

Chiamata anche Piazza "Drent" (ossia dentro la prima cerchia di mura), ha forma trapezoidale ed è contornata da edifici di impianto medioevale che furono più volte ristrutturati ed ampliati in epoca cinque-seicentesca come l'elegante e decorato (internamente ed esternamente) palazzo barocco dei conti Sarteschi sul lato ovest, la vecchia canonica sul lato sud (ancora in stile gotico al piano terra), la casa dove dimorò Michelangelo Buonarroti sul lato nord quasi a continuazione del fianco sud del Duomo in stile romanico-gotico. Tra la casa "Buonarroti" e l'abside del duomo si intravvede la "nuova" canonica cinquecentesca con muri affrescati ed il campanile, costituito da una torre a pianta quadrata con struttura marmorea, sormontato da una cuspide ottagonale il cui modello si rinviene quasi identico in campanili che sono disseminati lungo l'antico percorso dei costruttori (maestri cum-machinis, ossia maestri comacinis) di cattedrali che scendeva dal nord della Francia, attraversava la Savoia superando gli storici passi delle Alpi Occidentali (Lanslebourg, Aosta) toccando la Liguria (Lavagna, Genova) fino ad arrivare a Carrara, luogo storico di escavazione e lavorazione della pietra.

    Piazza Garibaldi in località "For d'porta" (ossia fuori della "Porta marina" della seconda cerchia di mura).

È questo un singolare spazio di forma triangolare, posto di fianco al teatro Animosi, già di proprietà della Società degli Animosi, che si abbina (anzi si abbinava) per forma e dimensione a quello posto in fronte al Teatro cosicché i due spazi diventavano elementi di un'unica singolare piazza formante un unico armonico ambiente. La sistemazione fu fatta dall'ing. Leandro Caselli nel 1887. Ora, tale continuità è stata indebolita dalla nuova pavimentazione dello spazio di fronte al teatro che ha acquistato una sua propria forma rettangolare.

    Via Alberica

detta anche via del Carmine, è corta e dritta, parallela al tratto sud delle mura cinquecentesche della città su cui si affacciano eleganti palazzi settecenteschi della vecchia nobiltà carrarese. Verso piazza Alberica, sul lato monte, si trovava la Pretura divenuta Tribunale al tempo dell'adesione di Carrara al governo risorgimentale provvisorio toscano (la frazione di Avenza e la città di Massa aderirono invece al Regno Sardo), ed a metà strada, lato mare, vi si trovava l'elegante e storico Albergo della Posta (con scala centrale ad andamento elicoidale con le rampe circolari costituite da gradini in massello di marmo e la "tromba" centrale abbellita e strutturata con colonne rampanti in stile dorico). Purtroppo negli anni sessanta dello scorso secolo l'edificio è stato interamente sventrato per realizzarvi un edificio di abitazione con più piani di abitazione e magazzini commerciali al Piano terra. La strada è stata rinominata "Loris Giorgi", anche se i carraresi continuano a chiamarla con lo storico nome.

    Palazzo dei conti Pisani

severo edificio seicentesco su via del Carmine angolo piazza Alberica il cui retro, esposto a meridione, si affacciava su un grande giardino all'italiana addossato alle mure cinquecentesche della città (ancora presenti). nel 1885 l'edificio con i relativi cortili interni venne adattato dall'ingegnere Leandro Caselli, capo dell'Ufficio tecnico, quale sede degli uffici comunali. Il grande giardino era abbellito da fontane, statue e cariatidi in marmo; quest'ultime, a seguito della ristrutturazione e la creazione della sala polifunzionale (teatro delle marionette poi Banca), furono trasferite lungo via del Carmine, dove sono tuttora.

    Palazzo del Medico

imponente ed elegante edificio barocco costruito nella prima metà del secolo XVIII, su progetto dell'architetto carrarese Alessandro Bergamini, sul lato lungo occidentale della Piazza Alberica, gli interni sono ricchi di stucchi e bassorilievi marmorei.

    Palazzo Diana

armonico e sobrio edificio cinque/seicentesco, fu eretto alla fine del Cinquecento su progetto di Giorgio Vasari a cui subentrò l'architetto Alfonso Parigi, che lo portò a termine nel secolo successivo. L'edificio con ampio loggiato al Piano terra occupa metà del lato lungo orientale della Piazza Alberica. Purtroppo le sistemazioni ed i decori interni, a causa delle diverse destinazioni e trasformazioni subite nel tempo, sono andati perduti. L'edificio ricorda quello delle Logge progettato dallo stesso architetto per Arezzo nel 1573 ma le logge di quest'ultimo edificio poggiano su pilastri murari anziché su colonne di marmo bianco come invece quello in Piazza Alberica a Carrara.

    Teatro Animosi, in località "For d' porta". Il Teatro degli Animosi fu costruito a partire dal 1836 fino a 1840 dall'architetto Giuseppe Pardini di Lucca. La facciata è d'ispirazione classica: presenta uno schema a due piani in forma di pronao di tempio, con sei colonne sovrastate da una balaustra ornata di fiori e ghirlande, il tutto sorretto da un basamento di pilastri. Tutta la facciata è in marmo di Carrara. L'atrio di ingresso è fiancheggiato da un doppio filare di colonne abbellito da modelli in gesso della Musica e della Poesia. L'interno è impreziosito da marmo finemente lavorato usato nei dettagli e negli ornamenti. Il fronte con pronao fu chiuso con una sobria vetrata progettata dall'architetto Enrico Bonanni ed una bella scala in marmo (disegnata da Enrico Del Debbio) mette in comunicazione la Piazza degli Animosi con gli eleganti locali dell'ex Casino Civico sovrastanti l'atrio del Teatro.

    Ospedale Civico in località Levatella

Progettato nella seconda metà dell'Ottocento dall'architetto Vincenzo Micheli.

    Edifici scolastici per le borgate di Carrara

realizzate a fine ottocento e nei primi anni del Novecento su di un progetto guida funzionale e stilistico fatto nel 1885 dall'ingegnere comunale Leandro Caselli. La tipologia è tuttora rinvenibile negli edifici per le scuole elementari delle frazioni carraresi dal monte al piano.

    Asilo infantile Garibaldi in località Levatella

Edificio con pianta rettangolare con previsto (ma non attuato) ampliamento ad "U" ad abbracciare il giardino interno. Il grande ed elegante edificio fu realizzato negli anni 1890-92 dall'ingegnere Leandro Caselli.

    Palazzo della famiglia Cucchiari posto in località Bugliolo

all'angolo di via Verdi con via Cucchiari. Il progetto, fatto da altri, venne nel 1890 modificato in corso di costruzione, dall'ingegner Leandro Caselli.

    Teatro Politeama

il Teatro, che occupa tutto il lato nord dell'ottocentesca Piazza L.C. Farini (ora Piazza G. Matteotti), fu uno degli ultimi progetti fatti per Carrara dall'ingegnere Leandro Caselli prima di trasferirsi a Messina dove aveva vinto il concorso di ingegnere capo dell'Ufficio Tecnico di quel Comune. Il grande edificio, che comprende anche fondi commerciali ed abitazioni, fu costruito a partire dal 1888 e inaugurato nel 1892. È il primo teatro italiano a cui fu dato il nome di Verdi (in quanto allora ancora vivente) e per poterlo fare fu chiesta al famoso compositore l'autorizzazione (esiste il documento) che volentieri concesse. Il Politeama fa parte di un blocco quadrangolare con la facciata rivolta su piazza Matteotti: la facciata è costituita da due ordini di arcate sovrapposte (il più basso è un portico a pilastri) e l'interno è decorato con motivi sobri ed eleganti. Il soffitto presenta un affresco raffigurante un'allegoria della musica e dell'arte recitativa. Il Teatro Politeama "Giuseppe Verdi", ha subito tre crolli (1989, 2008 e 2011) si presume per alcuni abusi edilizi.

    Villa Bernardo Fabbricotti alla Padula

La Villa della Padula di Bernardo Fabbricotti venne costruita nel 1879 su progetto di Vincenzo Micheli, architetto di origini carraresi residente a Firenze, dove dirigeva l'Accademia di Belle Arti. L'edificio posto in un parco di nove ettari alle spalle della città, in posizione dominante, si caratterizza per la sobrietà della facciata in stile neoclassico, intonacata e arricchita da cornici, finestre sormontate da timpani, lesene con capitelli corinzi e da un balcone centrale retto da mensole in marmo.

    Ampliamento delle Scuole Femminili

Il complesso scolastico, fatto a metà del XIX secolo copre tutto il lato nord della piazza d'Armi, poi Risorgimento (ora Gramsci). L'edificio fu ampliato a fine milleottocento con la ingegnosa e scenografica aggiunta di due ali laterali che si protendono simmetricamente in avanti rispetto all'esistente corpo centrale (costituito da un edificio a pianta rettangolare di sobria architettura neoclassica). Il complesso, fu ingrandito con pianta ad "U" rispettando lo stesso linguaggio architettonico sia nel disegno delle modanature sia nella cadenza delle aperture. L'edificio, così ampliato (su progetto dell'ingegnere Leandro Caselli) fa da armonico sfondo all'imponente monumento di Pellegrino Rossi (opera dello scultore Pietro Tenerani) che fronteggia il giardino di forma ellittica posto al centro della Piazza d'Armi e progettato sempre dallo stesso ingegner Caselli (Capo dell'Ufficio Tecnico Comunale) con la collaborazione dei fratelli Marcellino e Giuseppe Roda (botanici ed esperti giardinieri ottocenteschi).

    Caserma Dogali in località "Bugliolo"

Progettata nell'anno 1887 dell'ingegnere Leandro Caselli.

    Scuole A.Saffi dominanti il lato est della storica Piazza d'Armi (ora Piazza Gramsci)

Progettate assieme alla piazza nell'anno 1887 dall'ingegnere Leandro Caselli.

    Palazzo Caniparoli, presso la ex Stazione ferroviaria di San Martino

Progettato a fine ottocento dall'ingegnere Leandro Caselli.

    Palazzo Binelli, poi della Banca d'Italia in via Verdi (già Stradone)

Progettato a fine ottocento dall'ingegnere Leandro Caselli per i conti Binelli, importanti industriali del marmo che costruirono le prime segherie multi-lama ed uno dei tre pontili caricatori alla marina di Lavenza. L'edificio in stile eclettico neo-rinascimentale ha pianta simmetrica servita da un imponente ed ampio scalone centrale con struttura portante costituita interamente da gradini monolitici di marmo bianco perfettamente incastrati tra di loro ed a sbalzo sulla muratura perimetrale. Ricchissime erano le finiture interne: pavimenti in legno, soffitti affrescati e seta alle pareti. Mobilio di pregio e statue completavano gli allestimenti interni. Attualmente, l'edificio è spoglio di ogni arredo e conserva solo l'elegante impianto architettonico. Il palazzo, dopo importante ristrutturazione, ospita la sede della Fondazione della Cassa di Risparmio di Carrara.

    Villa dei conti Binelli, sulla via di Sorgnano in località Padula

Progettata a fine ottocento dall'architetto francese Philippe Randon per uno dei rami della famiglia dei conti Binelli. Il progetto è in insolito stile florerale e la villa ricorda esempi rintracciabili in nord Europa. Ricche sono le decorazioni in legno traforato (quasi ricami) che fanno da brise-soleil sui quattro timpani del tetto e da parapetti per i terrazzi del primo e secondo piano. Eleganti e ricche sono pure sono le decorazioni all'interno dell'edificio. Purtroppo la mancanza di manutenzione negli ultimi cinquant'anni hanno provocato la distruzione di quasi tutti i motivi decorativi lignei dei paramenti esterni.

    Villa Biggi, in località Fossola

Progettata negli anni venti del novecento dall'architetto F. Severini in sobrio ed elegante stile floreale. Esterni in marmo travertino e mattoni a vista, interni decorati con rivestimenti in legno intarsiato; il vasto e alberato giardino che la circonda era recintato con un'elegantissima cancellata "liberty" in ferro battuto formata da barre verticali in ferro di sezione quadrata di forte spessore lavorata a torciglione. A fine Novecento la caratteristica e "monumentale" cancellata è stata sostituita con altra in ferro di più semplice fattura.

    Villa La Serenella, via Roma, salita di San Ceccardo

Progettata nell'anno 1898 dall'architetto carrarese Enrico Bonanni.

    Ex Laboratorio di scultura della ditta Triscornia, via Carriona, località San Martino

Progettato nella seconda metà dell'Ottocento dall'architetto Enrico Bonanni.

    Palazzo delle Poste

Il Palazzo delle Poste (a. 1933), progettato dall'architetto carrarese Giuseppe Boni, è costituito da una torre ottagonale le cui facciate sono interamente rivestite in marmo. Ai lati della scalinata d'ingresso sono collocate due sculture raffiguranti "il cavatore" e "lo scultore" opera di Sergio Vatteroni (grafico, pittore e scultore), autore anche del medaglione marmoreo murato nella Scuola Media Statale di Pontremoli, che raffigura il Gen. Pietro Ferrari (generale) a cui la scuola media è dedicata.

    Villa "Casa Mia"

Lungo il Viale XX settembre (a poca distanza dell'ex Parco Pubblico urbano "Della Rimembranza" demolito negli anni cinquanta e sostituito con il cosiddetto "Stadio dei Marmi") confinante con il Parco di Villa Olga (ora non più esistente) dell'architetto Enrico Bonanni. La Villa "Casa mia", in sobrio stile "rurale toscano" fu progettata negli anni venti del Novecento dall'allora ben noto architetto Enrico Del Debbio per conto della famiglia Berring - Nicoli poi acquistata dai Crips (imprenditori del marmo, soci di quel Walton che costruì a metà dell'Ottocento i primi due moli caricatori alla Marina di Lavenza).

    Palazzo Walton, anche detto "dell'Angelo" di Guglielmo Walton.

Il Palazzo Walton si trova all'incrocio tra il Ponte Walton di San Martino e Corso C. Rosselli (già Corso Vittorio Emanuele). Fu residenza privata dell'imprenditore di origine inglese Guglielmo Walton e sede, al piano terra, della storica Società marmifera Walton, poi Walton Goody and Cripps (con sede principale nel Regno Unito in Eagle Wharf Road, 48 Londra). Ceduto in proprietà, insieme alla ditta, alla famiglia di F. Salvini, fu acquistato nel 1940 da Dora Giovannoni, moglie dell'avvocato Giuseppe Bàrberi; attualmente è di proprietà degli eredi G. e D. Bàrberi. Elegante struttura eclettica che fonde la gravosità della mole con eleganti decorazioni in stile Tudor, arricchita da preziosi ricami marmorei, archetti ogivali, frontone decorato e colonne con capitelli riccamente ornati. Sul frontale del portone, pregevole angelo benedicente in stile pre-raffaellita opera dello scultore romantico danese Hensl (1847). All'interno, eleganti caminetti monumentali in bardiglio venato, marmo bianco statuario, marmo rosa Portogallo e verde scuro indiano(si suppone dai commerci del primo proprietario perché coevi alla costruzione del palazzo). Recenti ricerche hanno condotto a supporre che Sir Walter Scott, famoso scrittore scozzese, durante una sua visita alle cave di Carrara, fosse stato ospitato dal Walton.
Architetture militari

    Palazzo Cybo Malaspina (Castello e Palazzo marchionale poi ducale)

Il Palazzo Cybo-Malaspina è un complesso di edifici composto da un Castello altomedievale a cui in epoca rinascimentale fu aggiunto un Palazzo signorile.

Il Castello (o Rocca) ha origini antichissime e fu edificato su precedenti fortificazioni risalenti forse al periodo bizantino-longobardo. È citato per la prima volta in un documento del 13 agosto 1187, conservato presso l'Archivio di Stato di Firenze, che menziona il pedaggio pagato dall'Abate di Bobbio in transito a Carrara. All'epoca pare che l'edificio fosse costituito da una coppia di torrioni. Il Castello fu ampliato in due epoche successive: la prima volta nel 1215 da Guglielmo Malaspina, successivamente da Iacopo Malaspina nel 1473, quando il feudo passò definitivamente nelle mani di questa casata. In origine il Castello era la sede della famiglia nobiliare, ma dopo la rovinosa incursione dei francesi di Carlo III nel 1495 i Malaspina spostarono la loro corte nella città di Massa, giudicata più sicura.

Il Palazzo rinascimentale fu aggiunto da Ricciarda Malaspina nel 1519 e successivamente ampliato dal figlio Alberico I nel 1557. I lavori di Alberico I unirono il Palazzo al Castello e trasformarono il complesso in una residenza signorile adeguata agli standard dell'epoca. I lavori di ampliamento e di adeguamento furono continuati anche dal nipote di Alberico Carlo I.

Con l'affermazione dei Cybo-Malaspina e dei loro successori, i d'Este di Modena, il complesso divenne sede marchionale (già nel 1558 sotto Alberico I), e successivamente, sede ducale (nel 1790 sotto Maria Beatrice d'Este). Con l'occupazione napoleonica e l'inclusione di Massa e di Carrara nel principato di Elisa Bonaparte Baciocchi, il Castello-Palazzo venne adibito a sede dell'Accademia di belle arti di Carrara (1806), destinazione d'uso che conserva ancora oggi. L'Accademia di Belle Arti, una delle più antiche d'Italia e d'Europa, era stata fondata con atto chirografo di Maria Teresa d'Este qualche decennio prima, il 26 settembre 1769.

Dopo il terremoto, che ha colpito la città nel settembre del 1920, il complesso della Rocca e del Palazzo ha subito un restauro (iniziato nel 1924) che ha portato al consolidamento delle strutture murarie e delle fondazioni (sul lato Ovest, dove una strada aperta dal Comune aveva indebolito le fondazioni della Rocca) e alla demolizione dei locali aggiuntisi nel tempo sul lato esterno del torrione medioevale.

La costruzione si presenta ancora oggi con due viste ben distinte: i lati Ovest e Sud Ovest mostrano una caratteristica architettura rinascimentale, corrispondente al più recente Palazzo del Principe, mentre il lato Est conserva ancora l'antico stile medioevale dell'originale Castello. Le molte opere d'arte e di valore, che erano contenute nel palazzo, sono state trafugate durante le numerose vicissitudini storiche che la città di Carrara ha subito anche in epoca relativamente recente.

    Castello di Moneta

Il castello di Moneta, oggi in rovina, è un antichissimo insediamento risalente al II secolo a.C., quando, poco dopo la sconfitta degli Apuani ad opera dei Romani, la famiglia dei Monetii vi si stabilì fondando una villa. Collocato in posizione strategica, sulla cima di un colle dal quale si può dominare tutta la valle di Carrara, l'insediamento venne utilizzato a più riprese come postazione difensiva dagli abitanti dell'antica Luni, poi dai Bizantini, successivamente dai Longobardi e dai Franchi. Nel corso del X e XI secolo fu ulteriormente fortificato per difendere la zona dalle incursioni dei Normanni e degli Arabi, e passò sotto l'amministrazione dei vescovi-conti di Luni con il nome di Castrum de Moneta. La fortificazione conservò la sua importanza per quasi tutti i nobili che si alternarono al governo della tormentata Signoria di Carrara e andò incontro ad un grande ampliamento sotto Spinetta Fregoso che, nel 1447 - 1455, organizzò il borgo in una serie di cinte ellittiche concentriche, ristrutturò le cisterne sotterranee e ingrandì il mastio principale aggiungendoci anche una cappella. Con il passaggio del territorio sotto il dominio stabile dei Malaspina (1476) il borgo fortificato di Moneta iniziò a perdere importanza, anche perché lo sviluppo e il perfezionamento dell'artiglieria resero il luogo facilmente bombardabile dai colli vicini. Ancora al 1602 fino alla seconda metà del Settecento Moneta era occupata da una guarnigione militare a difesa stabile del castello ma abitata solo da qualche centinaia di paesani. La guarnigione del castello Moneta (a difesa confine orientale del Ducato) era per numero di componenti inferiore solo a quella del Castello di Massa (a difesa del confine occidentale). La guarnigione era soggetta alla "tenenza" ossia affidata alla responsabilità di una famiglia nobiliare locale ed era sottoposta al comando operativo di un "sottotenente" ossia di un esperto militare. Le cariche di "tenente" e "sotto tenente" venivano rinnovate e/o mutate di anno in anno, secondo convenienza. Tra il finire del XVIII secolo ed i primi anni del XIX (persa definitivamente importanza militare con i nuovi assetti territoriali conseguenti alla prima campagna d'Italia di Napoleone I) il castello ed il circostante borgo vengono definitivamente abbandonati.

    Castello di Castruccio

La Torre di Castruccio è quanto rimane della fortezza fatta costruire all'inizio del XIV secolo da Castruccio Castracani nel borgo di Avenza, a scopi difensivi e per il controllo dei traffici commerciali lungo la pianura. È probabile che la rocca di Castruccio sia stata costruita su strutture precedenti risalenti almeno all'anno Mille. A loro volta gli attuali resti corrispondono ad ampliamenti e ammodernamenti delle fortificazioni originali operati dai Malaspina nei successivi secoli. L'imponente castello (posto all'incrocio della via Æmilia Scauri col fiume Lavenza) era caratterizzato da robusti torrioni (tre cilindrici ed uno quadrangolare) fu smantellato dopo l'Unità d'Italia per essere utilizzato come cava di pietre da costruzione. Il torrione che ancora esiste (di forma cilindrica posto nell'angolo sud-est della fortezza) si salvò nel 1883 grazie al riuscito interessamento dello storico Theodor Mommsen.
Altro

Altri edifici rilevanti ai fini dell'architettura, soprattutto per i tipi di stile: eclettico, liberty, razionalista, ecc., sono: villa Dervillè, la ex Camera di Commercio di Carrara in corso Rosselli (già corso Vittorio Emanuele), progettata da Leandro Caselli, la casa Baruzzo-Franzoni, la casa del Balilla, progettata nel 1929 (ultimata nel 1934) dall'architetto Giuseppe Boni, la villa Il Corvenale, palazzo Bonanni, progettato dall'architetto Enrico Bonanni, palazzo della "Moretta", progettato dall'architetto Enrico Bonanni su impianto strutturale dell'ingegner Leandro Caselli, il palazzo INAIL (1940/46), già INFAIL, di puro stile razionalista rivestito interamente in marmo di Carrara su progetto dell'architetto Luigi Giulini e direzione lavori Aldo Scarsella (ben noto a quell'epoca come eccellente ingegnere, fine conoscitore sia delle tecniche costruttive sia della lavorazione e dell'impiego dei marmi), palazzo Tenerani progettato dall'architetto Enrico Remedi, palazzo Torri edificato agli inizi degli anni '60 del secolo scorso lungo il Viale XX Settembre e progettato dall'architetto Ezio Bienaimè, il palazzo del Comune di Carrara progettato dagli architetti Bruno Fedrigolli e Dante Petrucci, Villa Giampaoli su progetto dell'architetto Enrico Galeotti poi modificata dall'architetto Enrico Del Debbio, Villa Robson, il nuovo palazzo della Camera di commercio di Carrara, in via Sette Luglio, progettato nel 1957 a seguito di concorso nazionale da Carlo Aymonino assieme a Chiarini e a B. De Rossi.

    Il Cavallo

(in dialetto carrarino: 'l cavad) statua equestre della tarda latinità di grandezza ridotta rispetto al naturale inserita nelle mura Albericiane in corrispondenza della Porta cittadina (al Cavad) che si trovava in vicinanza della chiesa settecentesca del Pianto. La statua, non finita, è in marmo bianco con danni e mancanze, è però fra le pochissime di carattere equestre pervenuteci dal mondo classico. Essa rappresenta il patrizio e soldato romano Marco Curzio la cui leggenda è descritta negli Annali (VII,6) di Tito Livio.

    La Sirena

Caratteristica fontana barocca sulla via Carriona nei pressi della "Porta del Cavallo". La fontana, più volte raffigurata nelle guide di viaggio straniere del settecento ed ottocento, rappresenta una sirena seduta su di un delfino che dalla bocca versa acqua in una grande conchiglia (Pecten)

    Il Gigante

Statua incompiuta rappresentante Andrea Doria in sembianze di Nettuno, eseguita dal noto scultore fiorentino Baccio Bandinelli. La statua abbandonata a livello di "abbozzo" fu poi utilizzata nel 1563 dal marchese di Carrara Alberico I Cybo-Malaspina per abbellire la "Piazza Drent" (detta anche d'l Dom). L'enorme statua, rinominata dai Carrarini l Zigant, poggia su due delfini con "boccaloni" d'acqua di sorgente che si riversano in continuazione a fontana entro una vasca di candido marmo.

    Monumento a Maria Beatrice d'Este

Piazza Alberica, monumento a Maria Beatrice d'Este

Duchessa sovrana di Massa e principessa di Carrara dal 1790 al 1797 e poi dal 1814 al 1829; fu l'ultima sovrana del piccolo ed indipendente Ducato di Massa e Carrara. Il monumento la rappresenta con figura eretta a tutta altezza (eseguita nel 1827 in stile neoclassico dallo scultore carrarese Pietro Fontana). L'imponente statua, che è posta al centro di Piazza Alberica, si erge su di un alto piedistallo arricchito da bassorilievi. Alla base del piedistallo vi è una piattaforma con gradini che terminano contro una "sfinge" sotto di cui due bocche d'acqua riversano acqua di fonte entro una vasca di marmo.

    Monumento a Pellegrino Rossi

Enorme monumento su alto piedistallo marmoreo ornato da bassorilievi scolpiti da Alessandro Biggi (Carrara 1848-1926) posto al termine della storica "Piazza D'Armi" già "Giardini del principe". La Statua rappresenta lo statista seduto alla scrivania e fu eseguito sul modello fatto dall'amico e concittadino nonché famoso scultore Pietro Tenerani.

    Monumento a Giuseppe Mazzini

Monumento a Mazzini

Monumento eretto su alto piedistallo marmoreo in Piazza Accademia, visibile da Piazza Alberica in asse a Via Del Carmine. Costituisce un rilevante elemento di riferimento urbano di indubbio effetto scenografico. Il monumento fu eseguito per la municipalità di Carrara nel 1892 dallo scultore e fervente mazziniano Alessandro Biggi (Carrara 1848-1926).

    Monumento a Giuseppe Garibaldi

Monumento di grandi dimensioni e di rilevante efficacia scenica, fu posto a fine ottocento (27 ottobre 1889) al centro della piccola piazza triangolare (che sta tra il fianco del Teatro Animosi e Corso Rosselli già Corso Vittorio Emanuele II) davanti all'ex Palazzo Fabbricotti (divenuto poi sede del sindacato dei paesi del marmo). Il monumento, opera dello scultore Carlo Nicoli, raffigura Garibaldi che sbarca a Marsala con la spada sguainata. La statua poggia su un piedistallo cilindrico ornato dai grandi fasci, che rappresentano l'unità nazionale.

    Monumento a Pietro Tacca

Monumento riproducente l'artista a grandezza naturale nell'atto di impersonare uno dei quattro mori incatenati, che lo scultore eseguì negli anni venti del seicento 1623 ed il 1626 per il piedistallo marmoreo della statua di Ferdinando I dei Medici a Livorno. La statua del Tacca fu realizzata nel 1900 dallo scultore carrarino Carlo Fontana (1865 - 1956) e posta nel giardino davanti al fronte Est dell'Accademia di Belle Arti.

    Monumento a Giuseppe Verdi

Monumento costituito da una grande lapide in marmo bianco con una figura d'uomo seminudo, in sembianze classiche, di dimensioni superiori al naturale scolpita in altorilievo. L'uomo è coricato su di un fianco e si copre il volto come a volersi estraniare dalla realtà. Il monumento eseguito nei primi anni del Novecento è collocato in un'aiuola laterale di Piazza D'Armi (ora Piazza A. Gramsci) ed è opera dello scultore carrarese Peppino dell'Amico che nell'eseguirla si ispirò ai versi della canzone composta da G. D'Annunzio in onore di Verdi " diede una voce alle speranze e ai lutti, pianse ed amò per tutti.. ".
Società
Evoluzione demografica

Abitanti censiti[5]


Etnie e minoranze straniere

I cittadini stranieri residenti a Carrara sono 4.264[6], così suddivisi per nazionalità (sono indicati solo i dati superiori alle 100 unità):

    Romania, 1.713
    Marocco, 602
    Albania, 327
    Repubblica Dominicana, 277
    Senegal, 149
    Corea del Sud, 112

Lingue e dialetti

Peculiarità etno-linguistica di Carrara e di alcuni territori limitrofi, è il dialetto carrarese, idioma appartenente al ceppo gallo-italico e posizionabile sotto la lingua emiliano-romagnola. Dato che l'area in questione è prevalentemente circondata, a sud da parlate toscane, ad ovest da liguri e a nord da parlate lunigiane (quest'ultime maggiormente affini anche se diverse), è da considerarsi una vera e propria isola linguistica emiliana (o meglio lombardo/emiliana).
Cultura
Istruzione
Musei

    Museo civico del marmo, viale XX settembre
    Museo della Scultura, via Canal del Rio
    Cava-museo di Fantiscritti, via Fantiscritti

Media
Cinema

    Le cave di Carrara sono il luogo dell'inseguimento che si vede nella prima scena del film Quantum of Solace
    Al lupo al lupo (Carlo Verdone - 1992)
    I figli di nessuno (Raffaello Matarazzo - 1951)

Emittenti Radio-Tv

    Contatto Radio
    Radio Nostalgia Toscana
    TTNews24

Cucina
Lardo di Colonnata, tipico prodotto carrarese
Panzanella, nome con il quale vengono indicati gli sgabei nella Provincia di Massa e Carrara

    Taglierini coi fagioli (Tajarin 'nti fasóli)
    Tordelli
    Lasagne tordellate
    Lardo di Colonnata (lard d' Colonata)
    Tordellini in brodo (Capdeti 'n brod)
    Sgabei
    Polenta con sugo di funghi e pecorino (Cazalà)
    Baccalà marinato alla carrarina (Bacalà 'nmarinat)
    Stoccaffisso (Stocafis)
    Cozze ripiene (Muscli pien)
    Polenta incatenata (Polenta 'ncatnata)
    Trippa alla carrarina (Tripa)
    Torta di riso (Torta d' ris)
    Frittelle dolci di riso (Frisòli)
    Focaccia dolce con uvetta e pinoli (Fugaza)
    Focaccia schiacciata di grano molto salata (Fugazina). Accompagnata con fichi di Montemarcello (Fichi d' Montmarzè)
    Farinata (Calda calda o Calda oh)
    Castagne bollite (Badoti o Borgadedi) carraresi (dolcissime, comunemente conosciute come carpanesi)
    Vino di Candia e di Moneta (due zone collinari del comune di Carrara)

Eventi

    Biennale internazionale di scultura[7]
    Simposio di scultura
    CarraraMarmotec - Fiera internazionale del marmo e delle tecnologie per la sua lavorazione
    Carrara festival (Con-vivere)
    Premio nazionale "Torre di Castruccio" - Premio per lo sport e la cultura
    Premio Michelangelo
    September Fest - Festa della birra
    Up! Urla Padula Festival
    Festa della fondazione di Carrara (10 maggio 1557)
    1º maggio anarchico - festa del F.A.I.
    CarraraRocknrolla Pollege Festival
    MarbleWeeks - Esposizioni ed installazioni in marmo sono disposte per tutta la città

Persone legate a Carrara

    Achille Piccini, calciatore
    Alberto Meschi, sindacalista anarchico
    Alessandro Brucellaria, partigiano
    Andrea Calamech, architetto
    Andrea Saccaggi, cestista
    Arturo Dazzi, scultore
    Bebo Storti, comico e attore
    Belgrado Pedrini, partigiano
    Benito Venturini, ciclista
    Bruno Venturini, calciatore
    Carlo Faggioni, pilota aeronautico
    Carlo Finelli, scultore
    Carlo Fontana, scultore
    Ceccardo Roccatagliata Ceccardi, scrittore e poeta
    Danese Cattaneo, scultore
    Domenico Cucchiari, patriota risorgimentale
    Domenico Zaccagna, ingegnere geologo
    Emanuele Repetti, letterato, filologo e studioso di Dante
    Enzo Beneo, geologo
    Fabrizio Cattani, regista e sceneggiatore
    Ferdinando Tacca, scultore
    Gianluca Sordo, calciatore
    Gianluigi Buffon, calciatore
    Gino Lucetti, anarchico
    Giorgio Chinaglia, calciatore
    Giorgio Da Mommio, deputato repubblicano
    Gogliardo Fiaschi, anarchico
    Guglielmo Walton, imprenditore del marmo
    Luca Pastine, calciatore
    Luigi Giorgi, militare pluridecorato
    Maurizia Cacciatori, pallavolista
    Mauro Pucciarelli, scrittore
    Nardo Dunchi, partigiano e scultore
    Paolo Vannucci, calciatore
    Pellegrino Rossi, giurista
    Pietro Tacca, scultore
    Pietro Tenerani, scultore
    Renato Ricci, politico
    Roberto Vatteroni, partigiano
    Ceccardo di Luni, vescovo
    Simone Del Nero, calciatore
    Tilde Corsi, produttrice cinematografica
    Vincenzo Micheli, architetto
    Vittorio Vatteroni, attore teatrale
    Ugo Mazzucchelli, partigiano ed anarchico, imprenditore del marmo
    Werther Cacciatori, medaglia d'oro al valor militare
    Zucchero Fornaciari, cantante
    Gino Bibbi, anarchico
    Laura Bottici, senatrice
    Sara Paglini, senatrice
    Gabriele D'Annunzio, poeta

Economia
Carrara, sfruttamento del marmo
Punta Bianca vista dalle spiagge di Marina di Carrara

L'economia di Carrara è legata principalmente all'industria e al commercio del marmo in tutte le sue diverse varietà: i blocchi sono estratti e poi imbarcati nel porto di Marina di Carrara ed esportati in tutto il mondo, oppure finiscono nelle moltissime segherie presenti sul territorio e nei laboratori dove vengono trasformati e messi sul mercato. Oltre all'industria e al commercio del marmo, che rimangono le attività principali, Carrara fa leva sul turismo, in particolare quello artistico (da visitare ovviamente le cave e il centro storico) e balneare (la città mette a disposizione dei turisti spiagge attrezzate e numerosi locali); peraltro il turismo rappresenta tuttora un fenomeno economicamente marginale[8]. Rilevante è la presenza di industrie, in particolare chimiche e alimentari. Notevole è stato nel passato recente il settore dell'abbigliamento, in particolare per alcuni nomi celebri fra cui quello della sartoria D'Avenza, fondato nel 1857 da Myron Ackermann: "Il modo di lavorare di D'Avenza [ ... ] era, e lo è tuttora, analogo a quello di una tradizionale sartoria artigianale, solo su più vasta scala. Pertanto all'epoca D'Avenza era all'avanguardia rispetto a molti colleghi italiani. Negli ultimi quarant'anni la manifattura ha acquisito fama di solidità, e sebbene non rappresenti più l'avanguardia offre sempre una qualità di altissimo livello"[9].
Infrastrutture e trasporti
Strade

Storicamente Carrara si è sviluppata lungo il tracciato della via Aurelia integrata, nel 1915 dalla direttrice che taglia diagonalmente il territorio in direzione monti-mare e prende il nome di viale XX Settembre.

L'autostrada A12 presenta, nel territorio comunale, il casello di Carrara.
Ferrovie
Stazione di Carrara-Avenza, vista del fabbricato viaggiatori nel 2013
Tram in sosta in piazza Farini nel 1920 (cartolina d'epoca)

Carrara è servita dalla ferrovia Tirrenica settentrionale grazie alla fermata di Carrara-Avenza. In passato esisteva una stazione più centrale, denominata Carrara San Martino, sulla tratta di diramazione costruita nel 1866 e soppressa nel 1969[10]. Tale tratta fu integrata nel tracciato della nota ferrovia Marmifera che fu operativa fra il 1876 ed il 1964.

Completavano gli impianti ferroviari cittadini alcuni raccordi industriali, i più significativi dei quali raggiungevano le località di Fiorino e Covetta, e comprendevano il tracciato della Marmifera fino al molo caricatore in località Marina. Oltre a questi vi sono i raccordi al servizio della Zona Industriale Apuana, localizzati tra Carrara e Massa, attivati nel 1938 e al 2014 ancora operativi.
Mobilità urbana

La rete di trasporto pubblico di Carrara è costituita dalle autolinee urbane ed interurbane gestite dalla società CTT Nord.

In passato, fra il 1915 ed il 1955, è esistita un linea tranviaria di collegamento fra il centro e Marina di Carrara, realizzata contestualmente al viale XX Settembre, sostituita poi da una linea filoviaria prolungata verso Marinella di Sarzana, che fu a sua volta soppressa nel 1985.
Amministrazione
Periodo 	Primo cittadino 	Partito 	Carica 	Note
 ? 	1862 	Cesare del Medico 		Sindaco 	
1863 	1864 	Carlo Sarteschi 		Sindaco 	
1865 	1869 	Pietro Giromella 		Sindaco 	
		Giovanni Baini 		Sindaco 	
1875 	 ? 	Francesco Del Nero 		Sindaco 	
 ? 	1889 	Agostino Marchetti 		Sindaco 	
1890 	 ? 	Girolamo Ratto 		Sindaco 	
1899 	1903 	Alessandro Biggi 		Sindaco 	
1914 	1922 	Edgardo Lami Starnuti 		Sindaco 	
		Manrico Canesi 	Partito Nazionale Fascista 	Podestà 	
		Roberto Mario Marini 	Partito Nazionale Fascista 	Podestà 	
1945 	1946 	Carlo Andrei 	C.L.N. 	Sindaco 	
1946 	1951 	Enrico Isoppi 	Partito Repubblicano Italiano 	Sindaco 	
1951 	1956 	Gastone Dazzi 	Partito Repubblicano Italiano 	Sindaco 	
1956 	1961 	Leo Gestri 	Partito Socialista Italiano 	Sindaco 	
1961 	1967 	Filippo Martinelli 	Partito Socialista Italiano 	Sindaco 	
1967 	1976 	Sauro Dalle Mura 	Partito Socialista Italiano 	Sindaco 	
1976 	1980 	Sebastiano Puccinelli 	Partito Socialista Italiano 	Sindaco 	
1980 	1985 	Alessandro Costa 	Partito Comunista Italiano 	Sindaco 	
11 agosto 1990 	8 febbraio 1991 	Fausto Marchetti 	Partito Comunista Italiano 	Sindaco 	
6 aprile 1991 	27 settembre 1993 	Alberto Pincione 	Partito Repubblicano Italiano 	Sindaco 	
14 luglio 1994 	25 maggio 1998 	Emilia Contigli Fazzi 	Partito Democratico della Sinistra 	Sindaco 	
25 maggio 1998 	11 giugno 2002 	Lucio Segnanini 	Democratici di Sinistra 	Sindaco 	
11 giugno 2002 	29 maggio 2007 	Giulio Conti 	Democratici di Sinistra 	Sindaco 	
29 maggio 2007 	in carica 	Angelo Zubbani 	Partito Socialista Italiano 	Sindaco 	
Gemellaggi

    Germania Ingolstadt, dal 2 giugno 1962[11]
    Francia Grasse, dal 1995
    Danimarca Rønne
    Polonia Opole[12]
    Spagna Novelda[13]
    Paraguay Asunción
    Irlanda Bray
    Armenia Erevan, dall'8 ottobre 1965 (documento firmato da Il Presidente comitato esecutivo del Caghsoviet di Erevan ed il Sindaco di Carrara Filippo Martinelli)[14]
    Serbia Kragujevac, dal 1975 (accordo di amicizia e cooperazione)[15]

Sebbene non si tratti di un vero e proprio gemellaggio vi è uno stretto legame tra Carrara e una cittadina del Dipartimento di Maldonado in Uruguay, prima nota come Cantaras de Burgueno, ma che nel 1953 assumerà ufficialmente il nome di Nueva Carrara per i numerosi emigranti del settore lapideo che dall'inizio del Novecento arrivano dalla città toscana[16].
Sport
Una formazione della Carrarese vincitrice della Coppa Italia Serie C nel 1983
Vincenzo Nibali, maglia rosa nel Giro d'Italia 2013

La Carrarese Calcio 1908 è la principale società di calcio cittadina. È nata nel 1908 e milita dalla stagione 2011-2012 nel campionato di Prima Divisione, ex Serie C1. Ha vinto una Coppa Italia Serie C nel 1983. Disputa le partite casalinghe allo Stadio dei Marmi.

La pallavolo è rappresentata dalla la Virtus Carrarese che milita nel campionato di serie C, le società di pallacanestro presenti nel Comune sono: la ASD Audaxcarrara che milita in serie C e la società Carrara Legends che milita nel campionato di Promozione.

Per il tennistavolo, è presente l'Apuania Carrara, che disputa il campionato di serie A1, che ha vinto due volte il titolo di campione d'Italia.

Nel 1960 Carrara ospitò una tappa del Giro d'Italia, divisa in due semitappe: la prima, Livorno-Carrara, vinta dal belga Emile Daems, e la seconda, una mini-cronometro attraverso le cave, vinta a pari merito da Jacques Anquetil e Miguel Poblet.
Nel 2010, il giro ha nuovamente visitato la cittadina con l'arrivo delle sesta tappa vinta dall'australiano Matthew Lloyd.

È di Carrara la prima squadra campione d'Italia di korfball. Il titolo è stato vinto nel 2005.

Infine, molti sono e sono stati i giocatori carraresi importanti nello sport, e tra di essi in particolare si ricordano i calciatori Achille Piccini, Bruno Venturini, Paolo Vannucci, Gianluigi Buffon, Daniele Ficagna, Giorgio Chinaglia, Simone Del Nero, Claudio Vinazzani, il ciclista Francesco Secchiari, la pallavolista Maurizia Cacciatori e il cestista Andrea Saccaggi.
Citazioni letterarie

Oltre alla citazione in apertura, Carrara è città dantesca per essere indicata tra le località oggetto della Pace di Castelnuovo. Il trattato fu stabilito per diretto operato del Sommo Poeta, il quale il 6 di ottobre del 1306, nella veste di procuratore plenipotenziario dei Malaspina dello Spino Secco, raggiungeva l'auspicato accordo con il vescovo-conte di Luni, Antonio Nuvolone da Camilla.
Curiosità

Bianco Carrara è il nome del colore della carrozzeria utilizzato dalla Porsche nel suo spot.
Note

    ^ Dato Istat al 30/04/2011
    ^ Dato Istat al 30/04/2011
    ^ "La Settimana Incom 00359 03/11/1949 In Italia e in Inghilterra. Cronaca del maltempo"
    ^ Decreto legislativo luogotenenziale 1 marzo 1946, n. 48, articolo 1, in materia di "Ricostituzione dei comuni di Massa, Carrara e Montignoso."
    ^ Statistiche I.Stat - ISTAT;  URL consultato in data 28-12-2012.
    ^ Dato Istat al 31/12/2009
    ^ internazionale di scultura
    ^ Il rapporto 2008 della camera di commercio di Massa documenta solo 62.077 presenze turistiche nell'anno 2007, contro 1.167.200 di Massa; il dato è per di più in diminuzione del 18% sull'anno precedente.
    ^ Bernhard Roetzel, Il Gentleman, Konemann, Colonia, 1999, pg 109
    ^ Ex-ferrovia Carrara Avenza - Carrara S. Martino URL consultato nel giugno 2013
    ^ (EN) Inglostadt's twin towns (PDF). URL consultato il 4 febbraio 2009.
    ^ (DE, EN, PL) Opole Partnership City. URL consultato il 4 febbraio 2009.
    ^ (ES) Cooperación Internacional. URL consultato il 4 febbraio 2009.
    ^ (EN, HY, RU) Carrara (Italy). URL consultato il 4 febbraio 2009.
    ^ (EN, SR) International cooperation of the city of Kragujevac. URL consultato il 4 febbraio 2009.
    ^ Nicola Guerra, Partir Bisogna. Storie e momenti dell'emigrazione apuana e lunigianese, Massa, Provincia di Massa Carrara – Comunità Montana della Lunigiana 2000.

Bibliografia

    E.Repetti: "Sopra l'Alpe Apuana ed i Marmi di Carrara", Fiesole, 1820.
    P.Rossi: "Traité de Droit Pénal", Bruxelles, 1829.
    P.Rossi: "Rapporto della Commissione della Dieta ai ventidue Cantoni sul progetto d'Atto Federale", Ginevra, 1833.
    P.Rossi: "Projet d'Acte Federal et Rapport de la Commission de la Diete au XXII Cantons Suisses", Genève, 1833.
    P.Rossi: "Bericht uber den Entwurf einer Bundesurkunde, Erstattet an die Eidgenossischen Stande von Commission Tagsatzung", Zurich, 1833.
    P.Rossi: "De l'état actuel de l'Italie", sta in: "Revue française", 12 novembre 1829, pp. 1–15.
    W.Epson: "Rossi on criminal law", sta in: "The Edinburgh Review", vol.107, september 1831.
    P.Rossi: "Cours d'histoire Suisse", manoscritto a cura di Marc Vernet, Geneve, 1832 (esiste anche un'edizione stampata, a cura di Alfred Dufour, Geneve 2001).
    P.Rossi: "Cours d'economie politique", Bruxelles, 1840.
    F.Mignet: "Sur la vie et les travaux de M.Rossi", discorso letto il 24 novembre 1849 all'annuale sessione dell'Institut National de France “Academie des Sciences morales et politiques”. Sta in: "Revue de Legislation et de Jurisprudence", tome III, Paris, a.1849.
    A.Bertoloni: "Flora Italica sistens Plantas in Italia et in insulis circumstantibus sponte nascentes", Bologna, 1832-1854.
    P.Rossi: "Mélanges d'économie politique, d'histoire et de philosophie", Paris, 1857.
    M.Barrot: "Examen du Traité du Droit Pénal de M. Rossi", sta in "Rapport à l'Academie des Sciences Morales et Politiques", Paris, 1856.
    L.Reybaud: "Economistes modernes (Cobden, Bastiat, Chevalier, Mill, Faucher, Rossi)", Paris, 1862.
    P.Rossi: "Cours de Droit Constitutionel professé à la Faculté de Droit de Paris" (Vol. I/IV), Paris, 1866/1867.
    C.Frediani: "..su le diverse gite fatte a Carrara da Michelangelo Buonarroti..", Massa di Carrara, 1837.
    C.Promis: "Dell'antica città di Luni e del suo stato presente", Massa, 1857.
    C.Magenta: "L'industria dei marmi di Carrara, Massa e Seravezza", Politecnico, vol. XXV, Milano, 1865.
    P.Andrei: "Cenni sul Duomo di sant'Andrea Apostolo di Carrara", Massa Carrara, 1867.
    E.Lazzoni: "Parole di ammirazione e compianto sulla tomba dell'egregio statuario cav. professore Benedetto Cacciatori", Carrara, 1871.
    G.Campori: "Memorie Biografiche degli Scultori, Architetti, Pittori, Ec. Nativi di Carrara e di Altri Luoghi nella Provincia di Massa", Modena, 1873.
    O.Raggi: "Della reale Accademia di Belle Arti di Carrara", Roma, 1873.
    C.Lazzoni: "Carrara e le sue ville", Carrara, 1880.
    O.Raggi: "Della vita e delle opere di Pietro Tenerani: del suo tempo e della sua scuola nella scultura: libri tre", Firenze, 1880.
    D.Donghi: "L'Architettura Moderna alla prima esposizione italiana di architettura", Torino, 1892.
    F.X.Kraus: "Pellegrino Rossi", München, 1901-02.
    N.Malagoli: "Guida illustrata amministrativa commerciale industriale di Carrara e dintorni", Carrara, 1905.
    Camera di Commercio di Carrara: "L'esportazione del marmo e la necessità del porto alla marina di Carrara", Carrara, 1907.
    G.Bottiglioni: "Dalla Magra al Frigido. Saggio fonetico", su "Revue de dialectologie romane", Bruxelles III, anno 1911.
    M.Lupo Gentile: "Il Regesto del Codice Pelavicino", in "Atti della Società Ligure di Storia Patria", vol. XLIV, Genova, 1912.
    G.Cappelletti: "La distruzione di Luni nella leggenda e nella storia", Torino, 1922.
    A.Scarzella: "Il Marmista", Milano, 1923.
    P.Ferrari: "Castelli della Lunigiana", Pontremoli, 1927.
    C.A.Fabbricotti: "Alcuni cenni circa l'industria marmifera apuana", Pontremoli, 1928.
    A.Angeli: "Statuti di Carrara e di Onzo". Sta in: "Atti della società ligure di storia patria, vol.54, fasc.2, Genova, 1929.
    L.Ledermann: "Pellegrino Rossi, l'homme et l'économiste, 1787-1848. Une grande carrière internationale au XIX Siècle avec nombreux documents inèdits", Paris, 1929.
    A.Bizzarri, G.Giampaoli: "Guida di Carrara", Carrara, 1932.
    D.Zaccagna: "Memoria geologica delle Alpi Apuane", Carrara, 1932.
    A.Angeli: "R.Accademia di Belle Arti Carrara", Il decennio dal 1924 al 1934, Carrara, 1934.
    M.Mazzitelli: "Apuania nel suo lustro di vita Comunale", Borgotaro, 1934.
    AA.VV.: "L'Obelisco Mussolini", Roma, 1934.
    A.Angeli: "Sinfonia del marmo", Carrara, 1935.
    A.Bizzarri, A.Scarzella: "La Regia Accademia di Belle Arti di Apuania Carrara", Firenze, 1941.
    M.Giuliani: "La Regione Emiliana e la Lunigiana", relazione al "Convegno Lunigianese per il nuovo Ordinamento Regionale", Pontremoli, 1947.
    A.Consiglio: "Il marmo", Pisa, 1949.
    U.Formentini: "Monte Sagro", atti del primo Congresso Internazionale di Studi Liguri, a.1950, estratto, Bordighera, a.1952.
    A.Bernieri: "Cinquant'anni di lotte operaie in Apuania, 1901-1951", Roma, 1952.
    B. Nice: "Le Alpi Apuane. Studio antropogeografico", Roma, 1952.
    R.Mori: "La lotta sociale in Lunigiana", Firenze, 1958.
    L.Casella: "I cavatori delle Alpi Apuane", Carrara, 1959.
    Archivi degli architetti Giuseppe Boni (Carrara, 19/11/1884-Roma, 1936) ed Enrico Del Debbio (anni 1920-1962), presso (DARC) Direzione Archivi di Architettura, Roma.
    C.Piccioli: "Cento anni (1862-1962) della Camera di Commercio di Carrara", Carrara, 1962.
    W.E.Rappard: "Economistes genovois du XIX siècle: Necker, Bellot, Sismondi, Cherbuliez, Pellegrino Rossi", Genève, 1966.
    L.Lavagnini: "Carrara nella leggenda e nella storia", Livorno, II ed., 1962.
    A.Fucigna: " 'L Cararin", Carrara, 1968.
    A.Sbertoli: "Ricordi di Carrara religiosa nei secoli ed altre notizie", Firenze, 1969.
    E.Ferrarini: "Carta della vegetazione delle alpi Apuane e zone limitrofe", Firenze, 1972.
    L.Migliaccio: "Un pastore dei nostri giorni: Mons. Carlo Baldini", Roma, 1972.
    F.Buselli: "S.Andrea Apostolo. Duomo di Carrara", Carrara, 1972.
    M.Borgioli, B.Gemignani: "Carrara e la sua gente", Carrara, 1977.
    A.Sbertoli: "Il duomo di Carrara", Carrara, 1977.
    G.Grasso: "Fontana", Sarzana, 1978.
    G.Ricci: "Un decennio fascista in provincia di Massa Carrara", Aulla, 1979.
    E.Mercuri: "Marmora di Carrara", Genova, 1980.
    C.J.Fontana: "Carlo Fontana e la sua quadriga sul Vittoriano", Sarzana, 1981.
    G.Cacciatori: "XXI Mostra Artigiana del Marmo", catalogo della mostra, C.C. I.A.A. di Massa e Carrara, 1981.
    A.Bernieri, L.T.Mannoni: "Il porto di Carrara. Storia e attualità", Carrara, 1982.
    A.Bernieri: "Storia di Carrara moderna", Carrara, 1983.
    A.Betti Carboncini: "I treni del marmo", Salò, 1984.
    E.Dolci: "La Città e il marmo", Sarzana, 1985.
    AA.VV.: "Da Luna alla diocesi di Luni", Sarzana, 1986.
    P.Giorgieri: "Itinerari apuani di architettura moderna", Firenze, 1989.
    C.Lattanzi: "I Bergamini. Architettura di corte nel ducato di Massa e Carrara", Milano, 1991.
    E.Ferrarini: "Prodromo alla flora della regione apuana", 3 volumi, La Spezia (a. 1994, 1997, 2000).
    B.Gemignani: "Pellegrino Rossi, 1787-1848. Fatti e documenti di una grande vita", Carrara, 1995.
    A.Dufour: "Hommàge à Pellegrino Rossi (1787-1848). Genevois et suisse à vocation européenne", Genève, 1998.
    A.V.Cordiviola: "Carrara da mangiare", Monteroni D'Arbia, 1999.
    A.Compagno: "Aldo Giuntini Futurista", Carrara, I ed.2001; II ed.2008.
    B.Musetti: "Carlo Finelli, 1782-1853", Milano, 2002.
    B.Gemignani: "I Carraresi, alla radice dei caratteri originali", Carrara, 2003.
    L.Luciani: "Vocabolario del dialetto carrarese", Carrara, 2003.
    S.Gradesso: "Pietro Tenerani (1789-1869)", Milano, 2003.
    A.Compagno: "Felice Boghen: l'esperienza musicale carrarese", sta in: Atti e memorie dell'Accademia Aruntica di Carrara, vol. IX, a.2003.
    G.Zanchetti: "Benedetto Cacciatori (1794-1871)", Milano, 2004.
    A.Compagno: "Paolo (Adolfo) Del Vecchio: un carrarese, “principe” dell'operetta", sta in: Atti e memorie dell'Accademia Aruntica di Carrara, vol. X, a.2004.
    R.Musetti: "I Fabbricotti. Il volto di una dinastia del marmo tra ‘700 e ‘900, a Carrara", Milano, 2004.
    P.Micheli Pellegrini: "Cronaca della famiglia", Carrara, 2004.
    A.Compagno: "Gustavo Campanini-Un Maestro parmense a Carrara", Carrara, 2004.
    A.Compagno: "Cronologia della vita musicale carrarese (1800-1960)", Carrara, 2006.
    AA.VV.: "L'Ospedale di Carrara", Pontedera, 2006.
    C.Piccioli: "Popolo e istituzioni nella Valle di Carrara. Dalla Curtis Vescovile all'Unità d'Italia", Pisa, 2007.
    A.Compagno: "L'attività teoretica musicale del M°Montanelli durante il periodo carrarese", sta in: Atti e memorie dell'Accademia Aruntica di Carrara, vol. XV, a.2009.
    A.Montanelli: "Memorie musicali carraresi" (1883-93), cur. A.Compagno, Carrara, 2010.
    Manlio Cancogni, Gli angeli neri Storia degli anarchici italiani da Pisacane ai circoli di Carrara, Mursia, 2011, ISBN 978-88-425-4471-5.

Voci correlate

    Storia di Carrara
    Apuania
    Alpi Apuane
    Lardo di Colonnata
    Marmo di Carrara

Altri progetti

    Collabora a Wikizionario Wikizionario contiene il lemma di dizionario «Carrara»
    Collabora a Commons Commons contiene immagini o altri file su Carrara

Collegamenti esterni

    Sito Ufficiale - Comune di Carrara
    Sito ufficiale del turismo in Toscana - Carrara: viaggio nella capitale del marmo

V · D · M
Stati italiani alla Pace di Lodi (1454)
V · D · M
Stati italiani alla pace di Cateau-Cambrésis (1559)
V · D · M
Banner of the Holy Roman Emperor (after 1400).svg Stati italiani ai trattati di Utrecht e Rastatt (1714)
V · D · M
Stati italiani alla Pace di Aquisgrana del 1748
V · D · M
Stati italiani dopo il Congresso di Vienna (1815)
V · D · M
Comuni italiani aderenti alla strategia Rifiuti Zero
V · D · M
Carrara
V · D · M
Toscana · Comuni della provincia di Massa e Carrara
Toscana Portale Toscana: accedi alle voci di Wikipedia che trattano di Toscana
Categoria:

    Carrara

| [altre]

Marmo
Da Wikipedia, l'enciclopedia libera.
Niente fonti!
	Questa voce o sezione sull'argomento geologia non cita le fonti necessarie o quelle presenti sono insufficienti.
Puoi migliorare questa voce aggiungendo citazioni da fonti attendibili secondo le linee guida sull'uso delle fonti. Segui i suggerimenti del progetto di riferimento.
Marmo
Mineral Mármore GDFL021.jpg
Categoria 	Roccia metamorfica
Facies 	Scisti blu
Protolito 	calcari, dolomie
Minerali principali 	calcite, aragonite, dolomite
Tessitura 	massiccia
Foliazione 	assente
Colore 	vario, bianco negli esemplari puri
Utilizzo 	edilizia, scultura
Affioramento 	Italia Italia (Alpi, Appennini)

Il marmo è una roccia metamorfica composta prevalentemente di carbonato di calcio (CaCO3).

Il vocabolo marmo deriva dal greco antico μάρμαρον (mármaron)[1] o μάρμαρος (mármaros), con il significato di "pietra splendente"[2][3], a sua volta derivato dal verbo μαρμαίρω (marmàirō), che significa "splendere, brillare".[4]

Indice

    1 Caratteristiche
    2 Utilizzo
    3 Tipologie delle cave
    4 Tecnologie di taglio
    5 Lastre
    6 Tecniche di lavorazione delle superfici
    7 Note
    8 Bibliografia
    9 Voci correlate
        9.1 Alcuni tipi di marmo
        9.2 Altre
    10 Altri progetti
    11 Collegamenti esterni

Caratteristiche

Il marmo si forma attraverso un processo metamorfico da rocce sedimentarie, quali il calcare o la Dolomia, che provoca una completa ricristallizzazione del carbonato di calcio di cui sono in prevalenza composte e danno luogo ad un mosaico di cristalli di calcite o di dolomite (minerale). L'azione combinata della temperatura e la pressione, durante la trasformazione della roccia sedimentaria in marmo, porta alla progressiva obliterazione delle strutture e tessiture originariamente presenti nella roccia, con la conseguente distruzione di qualsiasi fossile, stratificazione o altra struttura sedimentaria presenti nella roccia originaria.

Il colore del marmo dipende dalla presenza di impurità minerali (argilla, limo, sabbia, ossidi di ferro, noduli di selce), esistenti in granuli o in strati all'interno della roccia sedimentaria originaria. Nel corso del processo metamorfico tali impurità vengono spostate e ricristallizzate a causa della pressione e del calore. I marmi bianchi sono esito della metamorfizzazione di rocce calcaree prive di impurità.
Utilizzo
Exquisite-kfind.png 	Per approfondire, vedi Storia del marmo nell'età antica.
Marmo lastronato

Per marmo lastronato si intende una lastra di marmo "povero" completamente placcata (rivestita) con lastre (spesse circa 5 millimetri) di uno o più marmi pregiati. I marmi lastronati venivano utilizzati, ad esempio, come piani per i mobili per alte committenze. Con questa tecnica i marmisti di un tempo ottenevano piani in marmo pregiatissimi risparmiando notevolmente sull'impiego di marmi notoriamente costosissimi.

Il basso indice di rifrazione della calcite, che permette alla luce di "penetrare" nella superficie della pietra prima di essere riflessa, dà a questo materiale (e soprattutto ai marmi bianchi) una speciale luminosità, che lo ha reso particolarmente apprezzato per la scultura. Si ricordi, a titolo di esempio, che l'artista e scultore Michelangelo Buonarroti prediligeva il "marmo bianco" della Versilia per le sue opere.

I marmi non colorati sono una fonte di carbonato di calcio puro, che viene utilizzata in un'ampia varietà di industrie. La polvere di marmo è un componente di coloranti e vernici, di dentifrici e di materie plastiche. Viene utilizzata anche nell'industria cartaria in affiancamento al caolino.
Blocchi di marmo accatastati ancora da lavorare.
Tipologie delle cave

La classificazione prevede come parametro le caratteristiche del territorio che ospita la cava, dando vita a due tipologie predominanti, cave di pianura e di monte. Si definiscono cave di pianura quelle in cui tutte le lavorazioni vengono effettuate ad una quota inferiore al livello di campagna. Questa caratteristica implica un problema dovuto alle eventuali acque sotterranee che, infiltrandosi al di sotto della falda freatica, rendono umidi i cantieri; diventano quindi necessarie centrali di pompaggio e sistemi di canali per il loro allontanamento, rimedio decisamente costoso.

Le cave aperte a quote collinari o montagnose si definiscono cave di monte e anche queste comportano un problema, la difficoltà del loro raggiungimento infatti richiede la costruzione di strade spesso lunghe e costose a causa del territorio generalmente accidentato. Capita che il costo elevato di tale opera non sia sostenibile da una singola attività di estrazione, si rende quindi necessario organizzare la cava come un bacino di estrazione dove accederanno più imprese. In alcune realtà dove l’economia dovuta all’estrazione del marmo è molto importante, come ad esempio nella provincia di Massa Carrara, le spese dovute alla costruzione di strade d’accesso alle cave vengono finanziate dalla pubblica amministrazione.
Tecnologie di taglio

L'operazione principale che avviene nelle cave è l'estrazione; quest'ultima ha subito un'evoluzione dovuta principalmente alla scoperta di nuovi materiali in grado di incidere con maggiore efficacia e precisione il marmo. Quando l'uomo ancora non conosceva i metalli duri costruiva utensili di pietra, con cui era in grado di lavorare prevalentemente rocce tenere ma anche i più duri graniti. Successivamente l'uomo conobbe e utilizzò il ferro per la costruzione di utensili che servivano ad incidere la roccia seguendo delle tecniche precise. Venivano applicate nelle venature del marmo (spesso sfruttando fratture naturali ed anfratti) leve di metallo e cunei di legno. Questi ultimi venivano imbevuti d’acqua in modo da gonfiarsi aumentando il loro volume e la relativa pressione sul blocco da staccare. Questa tecnica è stata del tutto superata con l’avvento della polvere da sparo. Negli ultimi cento anni il progresso tecnico ha portato un notevole sviluppo delle tecniche di taglio con conseguente incremento della produzione. Molto diffusa è stata la tecnica di taglio mediante l’utilizzo del filo elicoidale che sfruttava, quale materiale tagliente, sabbia quarzosa aggiunta all’acqua. Successivamente il carburo di silicio ha sostituito la sabbia e negli ultimi vent’anni il filo diamantato e le segatrici a catena hanno sostituito integralmente le tecnologie precedenti.
Lastre

Il marmo, dopo l'estrazione dalle cave per mezzo di seghe "diamantate", oppure utilizzando la tecnologia dell'acqua pressurizzata, può essere lavorato a forma di lastre piane. Queste variano da uno spessore minimo di 1 cm, fino ad uno spessore massimo di circa 30 cm: lastre con spessore inferiore al centimetro risulterebbero eccessivamente fragili, scarsamente resistenti a sforzi di flessione e taglio, mentre spessori superiori consentono alla lastra di superare le fasi di lavorazione e trasporto evitando fessurazioni o rotture del materiale.

Una lastra con spessore superiore a trenta centimetri prende il nome di "massello". Le lastre e i masselli vengono lavorati con i centri di taglio.

Le lastre di marmo vengono impiegate come finitura, ad esempio per rivestire pavimentazioni e talvolta pareti.

Trattandosi di un materiale poroso tende ad assorbire sostanze oleose, ecco perché talvolta viene sottoposto a trattamenti protettivi specifici.

Il costo di una lastra varia a seconda del pregio del marmo, della provenienza e del tipo di lavorazione adottata, oltre che, ovviamente delle dimensioni geometriche.
Taglio piano cucina.
Tecniche di lavorazione delle superfici

Le principali tecniche di lavorazione di superfici marmoree sono:

    Lucidatura – Levigatura: per la lucidatura dei prodotti finiti e delle lastre si utilizzano lucidatrici con manettone, a ponte e a nastro. Le lucidatrici a manettone o a ponte sono macchine dalla struttura molto semplice, con quantità di produzione molto ridotta, a vantaggio della qualità che per alcuni materiali può essere elevata. Diversamente, le lucidatrici a nastro possono avere una grande produttività, con qualità comunque alta. Quest'ultimo tipo di macchine presenta un banco con un nastro dove depositare il materiale da lavorare; sopra il nastro scorre un ponte porta mandrini, cioè un sostegno mobile con degli apparecchi meccanici che montano abrasivi e lucidanti e tengono fermo il pezzo da lavorare. Nella lavorazione del marmo generalmente si utilizzano macchine con un numero di mandrini che varia fra otto e dodici. Molto più diffusa è però la lucidatura chimica, che fa uso di prodotti chimici come gli acidi. Per il marmo vengono selezionati acidi contenenti alcuni ossidi, che impediscono alle sostanze corrosive di rovinare il pavimento. Altre sostanze utilizzate sono i lucidanti, composti che vengono sfregati sul pavimento per accentuare/aumentare la lucidità del marmo.
    Fiammatura: insieme alla lucidatura è la tecnica di lavorazione più usata su superfici. Viene usata per le pavimentazioni esterne perché offre sia un piacevole effetto decorativo che un effetto antisdrucciolo. Questa lavorazione prevede uno shock termico, provocato da un cannello alimentato con ossigeno e propano, cha fa scoppiare la superficie della lastra facendone risaltare il colore naturale e conferendole una certa rugosità.
    Bocciardatura: è una tecnica utilizzata per conferire alla lastra un aspetto di superficie scolpita e quindi non semplicemente levigata, lisciata. Le macchine per questo tipo di lavorazione utilizzano un piano rulli per lo scorrimento del materiale da lavorare e un martello pneumatico provvisto alla sua estremità di utensili di materiale duro che hanno lo scopo di scolpire la superficie.
    Rigatura
    Sabbiatura: prevede una levigazione della lastra sfruttando il getto di acqua mista a sabbia attuato da un ugello che scorre a velocità regolabile sul pezzo da lavorare, adagiato anche in questo caso su un piano di rulli.
    Spazzolatura, antichizzazione: è una tecnica che serve per conferire alla superficie della lastra un aspetto consumato (per questo è chiamata anche antichizzazione). La lavorazione si esegue mediante l'uso di spazzole abrasive applicate a macchinari per la levigatura. Le spazzole vanno ad incidere maggiormente là dove il materiale presenta concentrazioni più tenere e quindi si ottiene una superficie irregolare ma lucida. Questa tecnica si va via via sempre più diffondendo ed è possibile intensificare l'effetto mediante la precedente bocciardatura del materiale.
    Acidatura: mediante appositi acidi che operano una corrosione sulla lastra, la superficie del marmo viene incisa creando una finitura grezza anticata che mette in evidenza le venature del marmo che vengono, a seconda del grado di acidatura scavate ancor di più. Questa tecnica rende la lastra in precedenza lucida o grezza anticata con una finitura che però si presenterà irregolare e con delle morbide cavità. L'acidatura è efficace sulla maggior parte dei marmi morbidi, molto dipende dalla durezza e composizione dello stesso.

Ormai tutte queste macchine prevedono anche sistemi di carico e scarico sui piani di rulli, progettati per rendere sicuro il posizionamento di pezzi fragili come le lastre, il cui danneggiamento causerebbe una perdita di profitto.

Roma
Da Wikipedia, l'enciclopedia libera.
bussola Disambiguazione – Se stai cercando altri significati, vedi Roma (disambigua).
Crystal Clear filesystem file broken.png
	Questa voce o sezione ha problemi di struttura e di organizzazione delle informazioni.
Motivo: Differenze e rapporto con la voce Roma capitale (vedere discussione).
Risistema la struttura espositiva, logica e/o bibliografica dei contenuti. Nella discussione puoi collaborare con altri utenti alla risistemazione.
Roma
comune speciale
Roma Capitale
Roma – Stemma 	Roma – Bandiera
(dettagli) 	(dettagli)
Veduta panoramica aerea del centro di Roma
Veduta panoramica aerea del centro di Roma
Localizzazione
Stato 	Italia Italia
Regione 	Lazio Coat of Arms.svg Lazio
Provincia 	Provincia di Roma-Stemma.png Roma
Amministrazione
Sindaco 	Ignazio Marino[1] (PD) dal 12/06/2013
Territorio
Coordinate 	41°53′35″N 12°28′58″ECoordinate: 41°53′35″N 12°28′58″E (Mappa)
Altitudine 	21 m s.l.m.
Superficie 	1 287,36[3] km²
Abitanti 	2 872 086[4] (30-09-2014)
Densità 	2 230,99 ab./km²
Frazioni 	Vedi categoria
Comuni confinanti 	Albano Laziale, Anguillara Sabazia, Ardea, Campagnano di Roma, Castel Gandolfo, Castel San Pietro Romano, Ciampino, Città del Vaticano (SCV)[2], Colonna, Fiumicino, Fonte Nuova, Formello, Frascati, Gallicano nel Lazio, Grottaferrata, Guidonia Montecelio, Marino, Mentana, Monte Porzio Catone, Monte Compatri, Monterotondo, Palestrina, Poli, Pomezia, Riano, Sacrofano, San Gregorio da Sassola, Tivoli, Trevignano Romano, Zagarolo
Altre informazioni
Cod. postale 	00118-00199
Prefisso 	06
Fuso orario 	UTC+1
Codice ISTAT 	058091
Cod. catastale 	H501
Targa 	RM o ROMA
Cl. sismica 	zona 2B (sismicità media)
zona 3A (sismicità bassa)
zona 3B (sismicità bassa)
Cl. climatica 	zona D, 1 415 GG[5]
Nome abitanti 	romani
Patrono 	santi Pietro e Paolo
Giorno festivo 	29 giugno
Soprannome 	La città eterna, l'Urbe, Caput Mundi
Cartografia
Mappa di localizzazione: Italia
Roma
Il territorio di Roma Capitale all'interno della città metropolitana di Roma
Il territorio di Roma Capitale all'interno della città metropolitana di Roma
Sito istituzionale
(LA)

« Alme Sol […] possis nihil urbe Roma
visere maius »
	(IT)

« Sole divino […] possa tu non vedere nulla più grande di Roma »
(Quinto Orazio Flacco, Carmen saeculare, 17 a.C.[6])

Roma (IPA: [ˈroːma][7], pronuncia[?·info]) è la capitale della Repubblica Italiana, nonché capoluogo dell'omonima città metropolitana e della regione Lazio; in virtù del suo status di capitale del paese, è amministrativamente un comune sui generis disciplinato da una legge speciale[8]. Per antonomasia, è definita l'Urbe e Città eterna[9].

Con 2 872 086 abitanti[4] è il comune più popoloso d'Italia e il quarto dell'Unione europea, mentre con 1 287,36 km² è il comune più esteso d'Italia e tra le maggiori capitali europee per ampiezza del territorio[10].

Fondata secondo la tradizione il 21 aprile 753 a.C. (sebbene scavi recenti nel Lapis niger farebbero risalire la fondazione a 2 secoli prima[11][12]), nel corso dei suoi tre millenni di storia è stata la prima grande metropoli dell'umanità[13], cuore di una delle più importanti civiltà antiche, che influenzò la società, la cultura, la lingua, la letteratura, l'arte, l'architettura, la filosofia, la religione, il diritto e i costumi dei secoli successivi. Luogo di origine della lingua latina, fu capitale dell'Impero romano, che estendeva il suo dominio su tutto il bacino del Mediterraneo e gran parte dell'Europa, dello Stato Pontificio, sottoposto al potere temporale dei papi, e del Regno d'Italia (dal 1871).

Nel mondo artistico occidentale vanta una situazione di eminenza che si sviluppa quasi ininterrottamente dal 200 a.C. al 1700 avanzato. Il suo centro storico delimitato dal perimetro delle mura aureliane, sovrapposizione di testimonianze di quasi tre millenni, è espressione del patrimonio storico, artistico e culturale del mondo occidentale europeo[14] e, nel 1980, insieme alle proprietà extraterritoriali della Santa Sede nella città e la basilica di San Paolo fuori le mura, è stato inserito nella lista dei Patrimoni dell'umanità dell'UNESCO[15][16].

Roma, cuore della cristianità cattolica, è l'unica città al mondo a ospitare al proprio interno un intero Stato, l'enclave della Città del Vaticano[17]: per tale motivo è spesso definita capitale di due Stati[18][19].

Indice

    1 Geografia fisica
        1.1 Territorio
            1.1.1 Orografia
            1.1.2 Idrografia
        1.2 Clima
        1.3 Fauna
    2 Storia
        2.1 Età antica
        2.2 Età medievale
        2.3 Età moderna
        2.4 Età contemporanea
        2.5 Simboli
        2.6 Onorificenze
        2.7 Ricorrenze
    3 Monumenti e luoghi d'interesse
        3.1 Architetture religiose
        3.2 Architetture civili
        3.3 Architetture militari
        3.4 Altro
        3.5 Siti archeologici
        3.6 Aree naturali
    4 Società
        4.1 Evoluzione demografica
        4.2 Etnie e minoranze straniere
        4.3 Lingue e dialetti
        4.4 Religione
        4.5 Tradizioni e folclore
        4.6 Istituzioni, enti e associazioni
        4.7 Qualità della vita
    5 Cultura
        5.1 Istruzione
            5.1.1 Archivi e biblioteche
            5.1.2 Ricerca
            5.1.3 Scuole
            5.1.4 Università
            5.1.5 Musei
        5.2 Media
            5.2.1 Radio
            5.2.2 Stampa
            5.2.3 Cinema
            5.2.4 Televisione
        5.3 Arte
        5.4 Teatro
        5.5 Musica
        5.6 Cucina
        5.7 Eventi
    6 Persone legate a Roma
    7 Geografia antropica
        7.1 Urbanistica
        7.2 Suddivisioni storiche
        7.3 Suddivisioni amministrative
        7.4 Frazioni
    8 Economia
        8.1 Agricoltura
        8.2 Industria
        8.3 Servizi
        8.4 Turismo
    9 Infrastrutture e trasporti
        9.1 Strade
        9.2 Ferrovie
        9.3 Porti
        9.4 Aeroporti
        9.5 Mobilità urbana
    10 Amministrazione
        10.1 Ambasciate e consolati
        10.2 Gemellaggi
    11 Sport
        11.1 Principali società sportive
        11.2 Impianti sportivi
        11.3 Personalità sportive legate a Roma
    12 Curiosità
    13 Note
    14 Bibliografia
    15 Voci correlate
    16 Altri progetti
    17 Collegamenti esterni

Geografia fisica
Rome panorama sb1.jpg
Veduta panoramica di Roma dalla cupola di San Pietro

Roma sorge sulle rive del fiume Tevere; l'abitato originario si sviluppò sulle colline che fronteggiano l'ansa nella quale sorge l'isola Tiberina, il solo guado naturale del fiume.
Territorio
Exquisite-kfind.png 	Per approfondire, vedi Agro romano.
I sette colli e il Septimontium

Il territorio comunale è ampio, avendo inglobato aree abbandonate da secoli, per la maggior parte paludose e inadatte all'agricoltura e non appartenenti ad alcun municipio: si estende su una superficie di 1 285,31 km² ed è il più vasto d'Italia[20] e uno dei più estesi tra le capitali d'Europa. Roma amministra un'area che per dimensione è grande, all'incirca, quanto la somma dei territori dei comuni di Milano, Napoli, Torino, Palermo, Genova, Bologna, Firenze, Bari e Catania ed è superiore a quella di comuni come New York, Mosca, Berlino, Madrid e Parigi[21].

La densità abitativa non è elevatissima, per la presenza di aree verdi sparse nel territorio comunale[22]: Roma rappresenta un unicum nel mondo occidentale per la vastità della campagna che fa da corona alla città e la compenetrazione fra città e campagna[23].

Roma, inoltre, è la città italiana con il più alto numero di comuni confinanti: 29 comuni italiani più l'enclave della Città del Vaticano, per un totale di 30 territori limitrofi.

Il territorio su cui la città è sorta e si è sviluppata ha una storia geologicamente complessa: il substrato recente è costituito dal materiale piroclastico prodotto dai vulcani, ormai spenti, che cingono l'area della città a sud-est, il Vulcano Laziale negli attuali Colli Albani, e a nord-ovest, i Monti Sabatini, tra 600 000 e 300 000 anni fa. Da questi depositi si formano gran parte dei rilievi collinari dell'area. Successivamente l'attività fluviale del Tevere e dell'Aniene contribuì all'erosione dei rilievi e alla sedimentazione, caratterizzando il territorio attuale.
I pini domestici, alberi dominanti in città, a Villa Doria Pamphili

Il territorio di Roma, pertanto, presenta diversi paesaggi naturali e caratteristiche ambientali: alcuni rilievi montuosi e colline (compresi gli storici sette colli), le zone pianeggianti, il fiume Tevere e i suoi affluenti, le marrane, i laghi di Bracciano e di Martignano e quelli artificiali, un'isola fluviale (l'isola Tiberina), la costa sabbiosa del lido di Ostia, il mar Tirreno.

    Classificazione sismica: zona 3 (sismicità bassa), Ordinanza PCM n. 3274 del 20/03/2003[24]

Orografia

Il nucleo antico della città è costituito dagli storici sette colli: Palatino, Aventino, Campidoglio, Quirinale, Viminale, Esquilino e Celio. Il centro storico comprende anche i colli Gianicolo, Pincio e Vaticano, oltre ai rilievi artificiali di Testaccio e monte Giordano. Fuori dalle Mura aureliane si estendono colline più alte, fra cui monte Mario (139 m), monte Antenne, i monti Parioli, Montesacro e Monteverde.
Idrografia

La città, oltre che dal Tevere, è attraversata anche da un altro fiume, l'Aniene, che confluisce nel Tevere nella zona settentrionale dell'odierno territorio urbano.

Il Municipio Roma X si affaccia sul mar Tirreno (Roma è il comune costiero più grande in Europa, con circa 20 km di costa[25]), il Municipio Roma XV sui laghi di Bracciano e di Martignano (con la sua exclave di Polline Martignano, nel parco naturale regionale del complesso lacuale di Bracciano - Martignano[26]).
Clima
Exquisite-kfind.png 	Per approfondire, vedi Clima di Roma.
Monte Mario, sede di una delle stazioni meteorologiche di Roma

Secondo la classificazione dei climi di Köppen, Roma appartiene alla fascia Csa, ossia al clima temperato delle medie latitudini, con estate calda[27].

La città gode di un tipico clima mediterraneo, particolarmente mite e confortevole nei periodi primaverili ed autunnali[28].

Le stagioni più piovose sono la primavera e l'autunno, prevalentemente nei mesi di novembre e aprile. L'estate è calda, umida e tendenzialmente siccitosa, mentre l'inverno è generalmente mite e piovoso, ma con notevoli e improvvisi picchi di freddo, e rari fenomeni nevosi di una certa consistenza[29]. In generale, il clima è spesso ventilato, con una prevalenza di venti settentrionali, come la tramontana e il grecale, e occidentali, come il maestrale, il libeccio e il ponentino, così chiamato perché proveniente dalla zona a ponente della città.
Roma Centro[30] 	Mesi 	Stagioni 	Anno
Gen 	Feb 	Mar 	Apr 	Mag 	Giu 	Lug 	Ago 	Set 	Ott 	Nov 	Dic 	Inv 	Pri 	Est 	Aut
T. max. media (°C) 	11,0 	13,0 	15,0 	19,0 	23,0 	27,0 	30,0 	30,0 	26,0 	21,0 	16,0 	12,0 	12,0 	19,0 	29,0 	21,0 	20,3
T. min. media (°C) 	4,0 	5,0 	7,0 	10,0 	14,0 	17,0 	19,0 	19,0 	17,0 	13,0 	9,0 	5,0 	4,7 	10,3 	18,3 	13,0 	11,6
Precipitazioni (mm) 	103,0 	99,0 	68,0 	65,0 	48,0 	34,0 	23,0 	33,0 	68,0 	94,0 	130,0 	111,0 	313,0 	181,0 	90,0 	292,0 	876,0
Umidità relativa media (%) 	77 	75 	72 	73 	71 	68 	67 	66 	69 	74 	78 	78 	76,7 	72 	67 	73,7 	72,3

    Classificazione climatica: zona D, 1415 GG

Le origini del nome

Sull'origine del nome Roma sono state formulate diverse ipotesi[31]; il nome potrebbe derivare:

    da Roma, figlia di Italo (o di Telefo figlio di Ercole), sposa di Enea o di suo figlio Ascanio[32];
    da Romano, figlio di Odisseo e Circe[32];
    da Romo, figlio di Ematione, che Diomede fece giungere da Troia[32];
    da Romide, tiranno dei latini, che espulse gli etruschi dalla regione[32];
    da Rommylos e Romos (Romolo e Remo), figli gemelli di Ascanio che fondarono la città[33];
    da Rumon o Rumen, nome arcaico del Tevere, avente radice analoga a quella del verbo greco ῥέω (rhèo) e del verbo latino ruo, che significano "scorrere"[34][35];
    dall'etrusco ruma, che significa mammella, e potrebbe quindi riferirsi al mito di Romolo e Remo, oppure anche alla conformazione della zona collinare del Palatino e dell'Aventino[36];
    dal greco ῤώμη (rhòme), che significa forza[37];
    da Roma, una ragazza troiana che conosceva l'arte della magia, di cui troviamo accenni negli scritti del poeta Stesicoro[38];
    da Amor, cioè la parola Roma se letta da destra verso sinistra: l'interpretazione è dello scrittore bizantino Giovanni Lido, vissuto tra il V e il VI secolo[39].

Fauna

La città eterna ospita anche migliaia di residenti non umani con 2 ali o 4 zampe. Tipici della zona del Colosseo, per esempio, sono i gatti, dichiarati dal 2001 «patrimonio bioculturale di Roma»[40] (unico esempio in Italia di un provvedimento del genere). I circa 300 000 gatti romani, di cui circa 120 000 vivono nelle case e i restanti randagi in circa 400 colonie feline come habitat libero (previsto dalla Legge numero 281 del 1991 e dalla Legge Regionale numero 34 del 1997),[41] fanno la felicità delle cosiddette gattare, termine che viene usato per quelle persone, di solito donne, che accudiscono i mici di strada[42].

I cieli romani sono molto affollati:

    in autunno arrivano gli storni, stimati in addirittura 5 milioni di esemplari.[43][44] L'urbe è la città italiana con il maggior numero di questi volatili, che sono a Roma da molto tempo: dall'inverno del 1925 quando, a causa della distruzione delle zone umide circostanti la città, iniziarono a colonizzare l'ambiente urbano, con pochi predatori e meno freddo. I primi "invasero" il cortile di Palazzo Venezia, le fronde di Villa Torlonia e piazza Cavour. Nel 1970 erano presenti a Villa Ada, Villa Pamphilj, in via XX Settembre, in viale Trastevere e lungo la via Appia Nuova. Negli anni ottanta questi uccelli hanno cominciato a riunirsi in dormitori, utilizzando nelle ore notturne i platani presenti lungo la riva destra del Tevere, tra ponte Matteotti e ponte Sant'Angelo.[42]. Negli anni duemila gli storni hanno colonizzato i platani di entrambe le rive e nelle stagioni di migrazione causano, con le loro deiezioni, notevoli fastidi.[45]
    per tutto l'anno sono invece presenti piccioni (in colonie sempre più numerose ed invadenti), gabbiani di vari tipi, anch'essi sempre più numerosi,[46] corvi, e anche parrocchetti (pappagalli verdi), anch'essi in colonie sempre più numerose, diffuse e rumorose.

I sotterranei di Roma sono abitati da pantegane (sempre di più, anche loro, e più sfrontate, visibili anche di giorno lungo i muri, soprattutto vicino al Tevere), pipistrelli, grandi cavallette, rane e rospi. Qualche volpe e alcuni istrici hanno la loro tana sotto villa Borghese.[47] Si tratta in generale di animali che vivono largamente di rifiuti e scarti alimentari, senza competitori biologici e fuori da ogni controllo sanitario.

E siccome si tratta di Roma, anche il mondo animale ha diritto al proprio spazio archeologico: il Foro di Traiano, nel centro storico, è abitato da una colonia isolata di granchi d'acqua dolce della specie Potamon fluviatile.[48] Tale specie è oggetto di studi di mappaggio genetico da parte della comunità scientifica. Si tratta di una comunità isolata, che manifesta caratteristiche di gigantismo e sembra ambientata da lungo tempo nel sistema fognario del complesso monumentale. Hanno scelto i piccoli canali acquitrinosi del complesso come loro casa e probabilmente la loro presenza è molto antica. Nei mercati traianei, infatti, si vendevano pesci e crostacei e si allevavano gamberi e granchi. Forse questi animali sono sopravvissuti adattandosi alla vita "cittadina" fino in età contemporanea. I Potamon romani sono circa un migliaio.[47]
Storia
Exquisite-kfind.png 	Per approfondire, vedi Storia di Roma.
Età antica
Exquisite-kfind.png 	Per approfondire, vedi Roma antica, Storia romana, Fondazione di Roma, Età regia di Roma, Repubblica romana e Impero romano.
David, Il giuramento degli Orazi

Fondata secondo la tradizione da Romolo il 21 aprile 753 a.C.,[49] Roma fu retta per un periodo di 244 anni da un sistema monarchico, con sovrani inizialmente di origine latina e sabina, e successivamente etrusca. La tradizione tramanda sette re: lo stesso Romolo, Numa Pompilio, Tullo Ostilio, Anco Marzio, Tarquinio Prisco, Servio Tullio e Tarquinio il Superbo[50].

Espulso dalla città l'ultimo re etrusco e instaurata una repubblica oligarchica nel 509 a.C., per Roma ebbe inizio un periodo contraddistinto dalle lotte interne tra patrizi e plebei e da continue guerre contro le popolazioni italiche: Etruschi, Capenati, Falisci, Latini, Volsci, Equi. Divenuta padrona del Lazio, Roma condusse diverse guerre (contro Galli, Osco-Sanniti e la colonia greca di Taranto, alleatasi con Pirro, re dell'Epiro) che le permisero la conquista della penisola italica, dalla zona centrale fino alla Magna Grecia[51].

Il III ed il II secolo a.C. furono caratterizzati dalla conquista romana del Mediterraneo e dell'Oriente, dovuta alle tre guerre puniche (264-146 a.C.) combattute contro la città di Cartagine e alle tre guerre macedoniche (212-168 a.C.) contro la Macedonia. Vennero istituite le prime province romane: la Sicilia, la Sardegna e Corsica, la Spagna, la Macedonia, la Grecia (Acaia), l'Africa[52].
Ricostruzione di Roma imperiale

Nella seconda metà del II secolo e nel I secolo a.C. si registrarono numerose rivolte, congiure, guerre civili e dittature: sono i secoli di Tiberio e Gaio Gracco, di Giugurta, di Quinto Lutazio Catulo, di Gaio Mario, di Lucio Cornelio Silla, di Marco Emilio Lepido, di Spartaco, di Gneo Pompeo, di Marco Licinio Crasso, di Lucio Sergio Catilina, di Marco Tullio Cicerone, di Gaio Giulio Cesare e di Ottaviano[53], che, dopo essere stato membro del secondo triumvirato insieme con Marco Antonio e Lepido, nel 27 a.C. divenne princeps civitatis e gli fu conferito il titolo di Augusto[54]. Istituito de facto l'Impero, che conobbe la sua massima espansione nel II secolo, sotto l'imperatore Traiano, Roma si confermò caput mundi, cioè capitale del mondo, espressione che le era stata attribuita già nel periodo repubblicano. Il territorio dell'impero, infatti, spaziava dall'Oceano Atlantico al Golfo Persico[55], dalla parte centro-meridionale della Britannia all'Egitto.

I primi secoli dell'impero, in cui governarono, oltre ad Ottaviano Augusto, gli imperatori delle dinastie Giulio-Claudia[56], Flavia (a cui si deve la costruzione dell'omonimo anfiteatro, noto come Colosseo)[57] e gli Antonini[58], furono caratterizzati anche dalla diffusione della religione cristiana, predicata in Giudea da Gesù Cristo nella prima metà del I secolo (sotto Tiberio) e divulgata dai suoi apostoli in gran parte dell'impero[59].

Nel III secolo, al termine della dinastia dei Severi[60], iniziò la crisi del principato, cui seguì un periodo di anarchia militare.

Quando salì al potere Diocleziano (284), la situazione di Roma era grave: i barbari premevano dai confini già da decenni, le province erano governate da uomini corrotti. Per gestire meglio l'impero, Diocleziano lo divise in due parti: egli divenne Augusto della parte orientale (con residenza a Nicomedia) e nominò Valerio Massimiano Augusto della parte occidentale, spostando la residenza imperiale a Mediolanum. L'impero venne suddiviso ulteriormente con la creazione della tetrarchia: i due Augusti, infatti, dovevano nominare due Cesari, a cui affidavano parte del territorio e che sarebbero diventati, successivamente, i nuovi imperatori[61].
La Morte di Cesare di Vincenzo Camuccini

Una svolta decisiva si ebbe con Costantino, che, in seguito a numerose lotte interne, centralizzò nuovamente il potere e, con l'editto di Milano del 313, dette libertà di culto ai cristiani, impegnandosi egli stesso per dare stabilità alla nuova religione. Fece costruire diverse basiliche, consegnò il potere civile su Roma a papa Silvestro I e fondò nella parte orientale dell'impero la nuova capitale, Costantinopoli[62].

Il cristianesimo divenne religione ufficiale dell'impero grazie ad un editto emanato nel 380 da Teodosio, che fu l'ultimo imperatore di un impero unificato: alla sua morte, infatti, i suoi figli, Arcadio ed Onorio, si divisero l'impero. La capitale dell'Impero romano d'Occidente divenne Ravenna[63].

Roma, che non ricopriva più un ruolo centrale nell'amministrazione dell'impero, venne saccheggiata dai Visigoti comandati da Alarico (410); impreziosita nuovamente dalla costruzione di edifici sacri da parte dei papi (con la collaborazione degli imperatori), la città subì un nuovo saccheggio nel 455, da parte di Genserico, re dei Vandali. La ricostruzione di Roma venne curata dai papi Leone Magno (defensor Urbis per avere convinto Attila, nel 452, a non attaccare Roma) e dal suo successore Ilario, ma nel 472 la città fu saccheggiata per la terza volta in pochi decenni (ad opera di Ricimero e Anicio Olibrio).

La deposizione di Romolo Augusto del 22 agosto 476 decretò la fine dell'Impero romano d'Occidente e, per gli storici, l'inizio dell'era medievale[64].
Età medievale
L'incoronazione di Carlo Magno
Exquisite-kfind.png 	Per approfondire, vedi Roma medievale, Ducato romano e Stato pontificio.

Con la fine dell'impero romano d'Occidente, per Roma ebbe inizio un periodo segnato dalla presenza barbarica in Italia e, soprattutto, dall'affermazione della Chiesa (con a capo il Papa), che si sostituì all'impero e gettò il ponte che avrebbe unito l'antichità al mondo nuovo[65].

Numerose lotte in ambito cittadino ed europeo non permisero l'instaurarsi di una struttura politica costante a Roma, che passò, così, attraverso varie forme di governo: venne dominata prima dai Goti, successivamente dai Bizantini[66]. In questo periodo è attestata l'esistenza di un ducato romano, che corrispondeva, grosso modo, alla città e al territorio ad essa circostante[67].

Nel 756, sconfitto definitivamente il re longobardo Astolfo, Pipino il Breve, re dei Franchi, donò le terre conquistate a papa Stefano II, sancendo la nascita del Patrimonium Sancti Petri, lo Stato Pontificio, di cui Roma divenne capitale[68].

La notte di Natale dell'800 papa Leone III incoronò imperatore Carlo Magno nell'antica basilica di San Pietro in Vaticano, istituendo così l'Impero carolingio: Roma non ne fu la capitale (posta ad Aquisgrana), ma funse da centro religioso del nuovo stato teocratico[69].
L'incendio di Borgo placato da Leone IV (affresco di Raffaello)

Intorno alla metà del IX secolo, papa Leone IV, dopo l'incursione saracena dell'846, fece fortificare la Civitas Leonina (corrispondente all'incirca alla Città del Vaticano), confermando il potere politico assunto dai pontefici, che venivano protetti dalle famiglie nobili[70]. Anche queste ultime fortificarono le proprie residenze, fino a renderle veri e propri castelli: è il periodo compreso tra il 1100 ed il 1200, periodo in cui Roma allacciò rapporti con i comuni posti nelle sue vicinanze[71].

Intorno alla metà del XII secolo i cittadini romani instaurarono il Comune Consolare (che si insediò sul Campidoglio), rivale dell'autorità papale e dell'autonomia dei nobili; in questo periodo Roma si munì di nuovi ed efficienti sistemi di difesa[72].

L'era medievale, inoltre, fu caratterizzata dalle lotte tra le famiglie nobili filopapali e quelle filoimperiali, che frenarono lo sviluppo dell'area centrale della città fino al XVI secolo. Roma, centro politico del mondo grazie all'avvento dei Papi, si confermò città pontificia quando Bonifacio VIII, nel 1300, proclamò il primo Giubileo (evento che fece accorrere in città circa due milioni di pellegrini); lo stesso Pontefice, tre anni dopo, fondò lo Studium Urbis[73].

Ma quando nel 1309 papa Clemente V si ritirò ad Avignone, Roma fu governata dalle famiglie nobili in continua lotta reciproca: la città subì un'involuzione, e nel Quattrocento registrò appena 20 000 abitanti[74].

In quest'epoca era attivo il Lazzaretto di Roma che ospitava i tanti lebbrosi e appestati espulsi dall'Urbe.

Il radicale mutamento della Roma medievale fu iniziato da papa Niccolò V, che decise di realizzare ex novo il nuovo centro di Roma, il centro della fede cristiana, diverso da quello pagano dell'antica Roma. Si spostò dal Laterano e concepì l'idea della costruzione della nuova basilica di San Pietro[75]: da quel momento, per circa quattro secoli, Roma fu sotto il completo dominio dei pontefici[76].
Età moderna
Rudolf Wiegmann, San Pietro e Castel Sant'Angelo, 1834

In seguito alla riforma luterana (1517) e al sacco di Roma da parte dei lanzichenecchi di Carlo V (1527), fu aperto il Concilio di Trento, terminato nel 1563, che confermò Roma come capitale dello Stato Pontificio, anche se da quel momento la figura del Papa smise di influire sulla politica europea[77].

Il periodo successivo al concilio tridentino fu caratterizzato da un rinnovamento urbanistico della città: i nobili e le potenti famiglie cardinalizie abbandonarono i loro palazzi al centro per costruirsi nuove dimore sulle colline; ma il vero artefice della grande opera di modernizzazione architettonica, culturale ed economica della città di Roma, fu papa Sisto V, pontefice per soli cinque anni (1585-1590)[78]. Nel 1626 fu inaugurata la nuova basilica di San Pietro in Vaticano, emblema del dominio papale.

Dominio papale che venne interrotto solamente un secolo e mezzo dopo, quando il 15 febbraio 1798 fu proclamata la Repubblica Romana e fu deposto papa Pio VI[79]. La nuova forma di governo durò appena un anno, tra il malcontento generale del clero e dei romani, ma con l'avvento di Napoleone Bonaparte, Roma entrò a far parte del Primo Impero francese (1808). Lo stesso Napoleone incaricò l'artista Antonio Canova di rammodernare l'antica capitale imperiale: su ordine dell'imperatore corso, inoltre, iniziarono gli scavi archeologici (in particolar modo al Foro Romano) guidati dal francese Antoine Chrysostome Quatremère de Quincy[80].

L'era napoleonica, si concluse con una serie di sconfitte decisive patite dal Bonaparte, tra cui quella nella battaglia di Lipsia (1813) e Waterloo (1815): Roma venne presa da Gioacchino Murat (novembre 1813), ma l'11 aprile 1814 Napoleone liberò papa Pio VII, fino a quel momento tenuto in prigione dai francesi: il Pontefice fece ritorno a Roma, riportando nella capitale il dominio papale e l'entusiasmo della gente[81].
Età contemporanea
Il Monumento nazionale a Vittorio Emanuele II, primo re d'Italia, visto da Piazza Venezia
« Roma è la sola città d'Italia che non abbia memorie esclusivamente municipali; tutta la storia di Roma, dal tempo de' Cesari al giorno d'oggi, è la storia di una città la cui importanza si estende infinitamente al di là del suo territorio; di una città cioè destinata ad essere la capitale di un grande Stato. »
(Cavour, Discorso al Parlamento di Torino, 25 marzo 1861)

In seguito al Congresso di Vienna e al ritorno di Pio VII in Roma, la città visse un periodo turbolento, che culminò con la presa dell'Urbe e la fine del potere temporale dei Papi. Nel 1849 fu istituita la Seconda Repubblica Romana, governata da Carlo Armellini, Giuseppe Mazzini e Aurelio Saffi; durò poco meno di cinque mesi, a causa dell'intervento dell'esercito francese di Napoleone III comandato dal generale Oudinot[82].

Nel 1861, in seguito all'unità d'Italia suggellata da Cavour, ebbero inizio le pressioni del re Vittorio Emanuele II nei confronti di papa Pio IX, invitato ripetutamente a lasciare il proprio dominio temporale[83]. Furono vani anche i tentativi di numerosi patrioti di annettere Roma al Regno d'Italia, e la situazione rimase invariata finché regnò Napoleone III, imperatore francese contrario alla sparizione dello Stato Pontificio. Tuttavia, quando cadde il Secondo Impero nel 1870, l'Italia non ebbe più ostacoli e poté procedere all'annessione dello Stato della Chiesa.

Il 20 settembre i bersaglieri comandati dal generale Raffaele Cadorna aprirono una breccia nella cerchia delle mura aureliane, nei pressi di Porta Pia, ed entrarono a Roma: Pio IX fu costretto a ritirarsi; gli vennero concessi solamente il Vaticano, il Laterano e la villa pontificia di Castel Gandolfo. Roma, pertanto, fu annessa al Regno d'Italia, di cui divenne capitale (legge 3 febbraio 1871, n. 33)[84].
Anita Ekberg ne La dolce vita
La targa dedicata a Fellini su Via Veneto, ricordo del periodo della dolce vita

In seguito alla cosiddetta età giolittiana, che caratterizzò i primi anni del XX secolo (in cui si alternarono, a più riprese, i governi di Giovanni Giolitti), e alla prima guerra mondiale, conclusasi per Roma e per l'Italia con la vittoria mutilata denunciata da Gabriele D'Annunzio[85], la città si venne a trovare in un clima di disordini e incertezza politica che, nel 1922, favorì l'ascesa al potere di Benito Mussolini (28 ottobre, la marcia su Roma)[86]. Durante il ventennio fascista, Roma fu al centro di una drastica rivoluzione urbanistica voluta e attuata dallo stesso Mussolini: il duce fece abbattere diverse zone, numerosi edifici medievali e seicenteschi, e decretò l'apertura di alcune grandi vie, come via dei Fori Imperiali, viale Regina Margherita e via della Conciliazione (costruita dopo l'abbattimento della spina di Borgo), che unisce Roma con la Città del Vaticano, stato indipendente istituito l'11 febbraio 1929 con la firma dei patti Lateranensi[87].

Nacquero, inoltre, nuovi quartieri e nuovi ambienti, come l'EUR (costruito in occasione dell'Esposizione Universale di Roma del 1942, ma mai inaugurato a causa dello scoppio della guerra), la città-giardino Aniene, la città universitaria, il foro Mussolini e Cinecittà, il piccolo Stato indipendente del cinema italiano[87].

Nel 1940 l'Italia entrò in guerra; Roma, teatro di attacchi e massacri come quelli avvenuti in via Rasella e presso le fosse Ardeatine, dopo essere stata lasciata dai tedeschi come città aperta, fu liberata dagli Alleati il 4 giugno 1944[88]. Il 19 luglio del 1943 fu oggetto di un duro bombardamento ad opera di forze aeree statunitensi che causò la morte di oltre 3000 persone nei quartieri San Lorenzo, Tiburtino, Prenestino, Casilino, Labicano, Tuscolano e Nomentano.

Cessata la guerra, Roma, in seguito al referendum del 2 e 3 giugno 1946, divenne capitale della Repubblica italiana. Negli anni cinquanta e sessanta la città si sviluppò urbanisticamente e demograficamente e, a partire dal Giubileo del 1950, divenne una delle più ambite mete turistiche trasformandosi, in poco tempo, nella capitale mondiale del divertimento e del cinema, grazie alle numerose pellicole di affermati autori cinematografici[89].

Gli anni cinquanta e sessanta sono ricordati come il periodo della dolce vita, raccontata da Fellini nell'omonimo film. Roma, divenuta una delle capitali internazionali del cinema, è frequentata dai più importanti personaggi del jet set internazionale, che si ritrovano nei locali di via Veneto. Nello stesso periodo diventa uno dei centri dell'alta moda italiana, con l'apertura delle boutique delle grandi firme su Via Condotti, Via Borgognona e Via Frattina.

In questo periodo la città si espanse in modo rapido: furono realizzati nuovi quartieri e le aree periferiche, fino ad allora in aperta campagna, furono urbanizzate. Venne realizzata la nuova stazione Termini e furono costruite nuove infrastrutture (tra cui il primo tratto della rete metropolitana e il Grande Raccordo Anulare) e gli impianti sportivi per i giochi olimpici che Roma ospitò nel 1960. Il 25 marzo 1957, inoltre, furono firmati a Roma i due trattati che istituirono la comunità economica europea e la comunità europea dell'energia atomica; dal 1962 al 1965 nella basilica di San Pietro si svolse il Concilio Vaticano II[89].

Oggi Roma, città più popolosa e più vasta d'Italia, funge da centro della vita politica nazionale e centro della religione cattolica; in qualità di città capitale, godrà di speciali poteri amministrativi, trasformandosi da comune in città metropolitana[90].
Simboli
Exquisite-kfind.png 	Per approfondire, vedi Stemma di Roma.
Stemma del Comune

La descrizione dello stemma del Comune di Roma è contenuta nel primo articolo dello statuto comunale[91]:
« L'emblema del Comune è costituito da uno scudo di forma appuntata, di colore porpora, con croce greca d'oro, collocata in capo a destra, seguita dalle lettere maiuscole d'oro S. P. Q. R. poste in banda e scalinate, cimato di corona di otto fioroni d'oro, cinque dei quali visibili »
La Lupa capitolina

Altri simboli di Roma, oltre allo stemma comunale, sono la lupa capitolina, statua bronzea raffigurante la leggendaria lupa che allattò i due gemelli Romolo e Remo; il Colosseo, il più grande anfiteatro del mondo romano, riconosciuto, nel 2007, come una delle sette meraviglie del mondo moderno (unica in Europa)[92]; il Cupolone, la cupola della basilica di San Pietro in Vaticano, che domina tutta la città e simboleggia il mondo cristiano[93]. Simbolo della città durante l'antichità era l'aquila imperiale, effigie militare[94]; durante il Medioevo era il leone, animale emblema di supremazia.[95].

Il motto della città è SPQR, in latino Senatus PopulusQue Romanus (il Senato e il Popolo romano), che nell'antichità indicava le due classi che erano a fondamento della società romana, quelle dei patrizi e dei plebei[96].
Onorificenze

La città di Roma è[97]:

    la quarta tra le 27 città decorate con medaglia d'oro come "benemerite del Risorgimento nazionale", per azioni altamente patriottiche compiute dalla città nel periodo risorgimentale.

Medaglia alle Città Benemerite del Risorgimento Nazionale - nastrino per uniforme ordinaria 	Medaglia alle Città Benemerite del Risorgimento Nazionale
	«A ricordare le azioni eroiche compiute dalla cittadinanza romana e dalle truppe romane nella campagna del 1848 e nella difesa di Roma del 1849. Preparata alla vigilia della ripresa della guerra contro l'Austria, la rivolta scoppiò il giorno della battaglia di Novara (23 marzo 1849). Guidati da Tito Speri – che sarebbe stato impiccato a Belfiore nel 1853 – gli insorti s'impadronirono della città, ma, al termine di un'accanita resistenza che valse a Brescia l'appellativo di "Leonessa d'Italia", dovettero cedere alle truppe austriache il 2 aprile.»
— Roma, 21 aprile 1898
Via dei Fori Imperiali, scenario della parata militare del 2 giugno

    tra le città decorate al valor militare per la guerra di liberazione; insignita della medaglia d'oro al valor militare per i sacrifici subiti della sua popolazione, tra cui i bombardamenti e l'eccidio delle fosse Ardeatine e per la sua attività nella Resistenza partigiana durante la seconda guerra mondiale.

Medaglia d'oro al Valor Militare - nastrino per uniforme ordinaria 	Medaglia d'oro al Valor Militare
	«Nel glorioso meriggio del Risorgimento nazionale 9 febbraio 1849 la migliore gioventù italiana correva a morire sugli spalti di Roma repubblicana, ispirata dall'infaticabile apostolo dell'Unità Giuseppe Mazzini e guidata dall'eroe nazionale Giuseppe Garibaldi. Roma combatté romanamente contro truppe agguerrite di quattro eserciti, mentre un'Assemblea Costituente legiferava sotto il tiro dei fucili rinnovando in un breve ma fulgido periodo le glorie militari e le virtù civili di cui è costellata la storia millenaria della Città Eterna. Per la meravigliosa epopea del 1849 Roma ridivenne il centro e la fiamma delle italiane speranze indicando la via del nazionale riscatto. Nel centenario degli eroici avvenimenti, sul colle capitolino ove sventola il gonfalone della Repubblica, il popolo di Roma, che nella recente tragedia della Patria, ha vissuto le memorabili ore del martirio e della riscossa, riassume i voti, gli eroismi, i sacrifici di tutte le Città che provate ma non scosse dalla sventura, cooperarono alla redenzione d'Italia.»
— Roma, 1849 - 1949
Ricorrenze

    Natale di Roma, il 21 aprile; è la data in cui, secondo la tradizione, Romolo avrebbe fondato la città (753 a.C.)[98]. Il 21 aprile viene festeggiato con rappresentazioni in costume, eventi culturali e manifestazioni ludiche;
    1º maggio, la festa dei lavoratori: i sindacati unitari organizzano un concerto gratuito in piazza di Porta San Giovanni in Laterano, a cui assistono centinaia di migliaia di spettatori;
    Festa della Repubblica, il 2 giugno; si svolge la tradizionale parata militare lungo via dei Fori Imperiali che termina a piazza Venezia, presso l'Altare della Patria;
    Festa de Noantri, si svolge a Trastevere. Si festeggia il primo sabato dopo il 16 luglio in occasione della ricorrenza della Madonna del Carmelo.

Monumenti e luoghi d'interesse
Exquisite-kfind.png 	Per approfondire, vedi Monumenti di Roma antica.
« Roma è la capitale del mondo! In questo luogo si riallaccia l'intera storia del mondo, e io conto di essere nato una seconda volta, d'essere davvero risorto, il giorno in cui ho messo piede a Roma. Le sue bellezze mi hanno sollevato poco a poco fino alla loro altezza »
(Johann Wolfgang von Goethe, Italienische Reise, 1813-1817)

Roma si presenta come il risultato del continuo sovrapporsi di testimonianze architettoniche ed urbanistiche di secoli diversi, in una compenetrazione unica e suggestiva che mostra il complesso rapporto che la città ha sempre instaurato con il proprio passato, in un alternarsi di sviluppi caotici, periodi di decadenza, rinascite e tentativi, in età contemporanea, di ammodernamento del tessuto urbano.
Architetture religiose
Exquisite-kfind.png 	Per approfondire, vedi Architetture religiose di Roma e Chiese di Roma.
Il Pantheon, Santa Maria ad Martyres
Casa delle Vestali
San Giovanni in Laterano
San Pietro in Vaticano

Le architetture religiose di Roma costituiscono una parte fondamentale del patrimonio monumentale della città capitolina: esse sono il simbolo dell'importanza culturale, sociale ed artistica della componente religiosa nell'intero arco della storia di Roma.

I più importanti edifici sacri dell'antichità furono i templi: non erano luoghi di raduno per i fedeli, ma ospitavano unicamente l'immagine cultuale della divinità cui erano dedicati. Si ritiene che in tarda età repubblicana Roma avesse circa un centinaio di templi[99].

Le chiese cristiane sono diverse centinaia e la loro storia si intreccia con la storia religiosa, sociale ed artistica della città. La cattedrale è la basilica di San Giovanni in Laterano, una delle quattro basiliche patriarcali o papali insieme con la basilica di San Pietro in Vaticano, la basilica di San Paolo fuori le mura e la basilica di Santa Maria Maggiore.

Le quattro basiliche facevano parte del cosiddetto "giro delle sette chiese" che i pellegrini dovevano compiere a piedi ed in un unico giorno. Le altre tre chiese facenti parte di tale itinerario sono la basilica di San Lorenzo fuori le mura, la basilica di Santa Croce in Gerusalemme e la basilica di San Sebastiano fuori le mura.

Roma è la città con il maggior numero di chiese al mondo[100][101], considerando anche il consistente numero di luoghi di culto protestanti, ortodossi e di altre confessioni cristiane.

Tra il 1984 e il 1992, nel quartiere Parioli, è stata costruita la più grande moschea d'Europa, che occupa una superficie di 34 000 m²; nel ghetto ebraico si trova il Tempio Maggiore di Roma, completato nei primi anni del Novecento.

Numerose sono anche le architetture religiose funerarie: a Roma sono presenti circa una sessantina di catacombe, i cimiteri sotterranei cristiani dei primi secoli dopo Cristo; i mausolei, tombe di eccezionale monumentalità, adornavano le vie consolari (in particolar modo la via Appia). Non mancavano sepolcri, ipogei, necropoli e tombe a forma di piramide, sul modello di quelle egiziane.

I principali cimiteri romani sono il cimitero del Verano, il cimitero comunale e monumentale della città; il cimitero Flaminio, il più grande d'Italia; il cimitero Laurentino, quello di più recente apertura (2002), terzo per grandezza dei cimiteri romani, anche noto come "cimitero di Trigoria"; il cimitero acattolico (o dei protestanti, o "degli inglesi"), istituito nella prima metà del XVIII secolo per la sepoltura degli stranieri praticanti un'altra religione o non religiosi; accanto a quest'ultimo fu costruito, verso il 1947, un piccolo cimitero di guerra riservato ai soldati del Commonwealth morti a Roma.
Architetture civili
Il Colosseo
Piazza del Campidoglio
Il Quirinale
Fontana di Trevi
Palazzo della Civiltà Italiana
Arco di Costantino
Il MAXXI, Museo delle arti del XXI secolo, opera di Zaha Hadid
Il Museo dell'Ara Pacis di Richard Meier
Exquisite-kfind.png 	Per approfondire, vedi Architetture civili di Roma.

Le architetture civili di Roma consistono in diverse centinaia di edifici e altri monumenti che accompagnano la storia della città da circa 28 secoli: dall'arx Capitolina e le domus dell'antica Roma ai palazzi signorili dell'età medievale, dalle lussuose ville della Roma pontificia alle costruzioni moderne che caratterizzano l'EUR e i quartieri più recenti fino alle opere dei più importanti architetti contemporanei realizzate negli ultimi due decenni.

Piazza del Campidoglio ospita il palazzo Senatorio, sede di rappresentanza del comune di Roma, e palazzo dei Conservatori e palazzo Nuovo, sedi dei musei Capitolini. Molteplici i palazzi storici della città, sede delle famiglie nobiliari, cardinalizie e papali che esercitarono il proprio potere in Roma: tra questi, palazzo Venezia, palazzo Farnese, palazzo Colonna e palazzo Barberini.

Dopo l'annessione di Roma al Regno d'Italia, molti palazzi furono adibiti a sede dei vari organi del governo provinciale, regionale e nazionale, come il palazzo del Quirinale, sede della Presidenza della Repubblica; palazzo Madama, sede del Senato della Repubblica; palazzo Montecitorio, sede della Camera dei deputati; palazzo Chigi è sede del Governo italiano; palazzo Valentini, sede della provincia di Roma; palazzo Koch, sede della Banca d'Italia; palazzo della Consulta, sede della Corte Costituzionale; palazzo Spada, sede del Consiglio di Stato; il palazzo di Giustizia (Palazzaccio), sede della Corte Suprema di Cassazione, e i vari palazzi ministeriali.

Numerose anche le ville e giardini facenti parte in passato di dimore nobiliari, a partire dai giardini urbani di proprietà dei personaggi di spicco della Roma antica (gli horti). Le più grandi ville urbane sono la Villa Doria Pamphilj, Villa Borghese, Villa Ada, Villa Giulia e Villa Torlonia.

Nel corso della sua plurisecolare storia, Roma è stata sede di centinaia di teatri ed altri edifici ad uso spettacolo, come i circhi (il più celebre il Circo Massimo, capace di ospitare circa 250 000 spettatori, record tuttora imbattuto) e gli anfiteatri (il maggiore dei quali, il Colosseo, è divenuto simbolo della città ed emblema della cultura mondiale).

Roma, inoltre, è ricca di fontane e di acquedotti: tra le fontane monumentali, la maggior parte delle quali sono state fatte costruire dai Papi all'inizio dell'età moderna, vi sono la fontana di Trevi, la fontana dell'Acqua Felice (o del Mosè), le Quattro Fontane, la fontana della Barcaccia, la fontana dei Quattro Fiumi, la fontana del Nettuno e la fontana delle Naiadi.

Gli acquedotti furono costruiti in età antica: la loro lunghezza complessiva arrivò a misurare circa 350 km; in età moderna i Papi li fecero restaurare e ne fecero costruire altri; gli ultimi furono costruiti nel corso del Novecento.

Caratterizzano il centro cittadino anche alcuni archi trionfali antichi (arco di Tito, arco di Settimio Severo, arco di Costantino) e i resti di diverse terme, uno dei principali luoghi di ritrovo durante l'antichità (tra cui le terme di Caracalla, le terme di Diocleziano e le terme di Tito).

Il Tevere e l'Aniene, i fiumi che attraversano la città, sono scavalcati da più di una trentina di ponti: nell'area urbana, 28 attraversano il Tevere (tra cui il ponte Milvio, il ponte Sant'Angelo e il ponte Sisto), mentre 5 sono stati costruiti per l'attraversamento dell'Aniene, tra cui il ponte Nomentano.

Tra le architetture contemporanee si possono annoverare l'Auditorium Parco della Musica di Renzo Piano, il MAXXI di Zaha Hadid, il MACRO di Odile Decq e il Museo dell'Ara Pacis e la Chiesa del Giubileo di Richard Meier.
Architetture militari
Il ponte Sant'Angelo conduce all'omonimo castello
La piramide Cestia e porta San Paolo
Exquisite-kfind.png 	Per approfondire, vedi Architetture militari di Roma.

Le architetture militari di Roma risalgono alle origini mitiche della città, quando Romolo avrebbe innalzato le mura della Roma quadrata, e ricoprirono un ruolo rilevante nell'intero arco della storia dell'Urbe, determinandone lo sviluppo e la difesa.

Roma è l'unica capitale europea ad avere conservato quasi interamente il circuito delle sue mura, che possono essere suddivise in sei distinti sistemi difensivi (dalle mura romulee alle mura serviane, dalle mura aureliane alle mura leonine, dalle mura Vaticane alle mura gianicolensi).

La principale cerchia muraria della città, fatta costruire da Aureliano, presentava 16 porte, la maggior parte delle quali coincideva con una via consolare: tra le altre, porta San Sebastiano, porta San Paolo, porta del Popolo e porta Pia.

Altra immagine caratteristica di Roma, soprattutto in epoca medievale, erano le torri e i castelli, dimore delle potenti famiglie baronali che spadroneggiavano in città tra il X e il XIV secolo: Gregorovius affermò che nel Medioevo Roma contasse circa 900 torri, la maggior parte di esse abbattuta nella seconda metà del Duecento; numerosi castelli sono, invece, sopravvissuti e caratterizzano il paesaggio dell'agro Romano.

Dopo l'unità d'Italia, la città venne protetta con un campo trincerato composto da quindici forti e quattro batterie che formavano un anello di circa 40 km intorno all'abitato.
Altro
Piazza di Spagna
Piazza Navona
Piazza San Pietro e il colonnato del Bernini
Colonna di Marco Aurelio, Piazza Colonna

Le principali piazze di Roma, nate durante il Rinascimento o il periodo barocco, tendono a testimoniare la capacità creativa di un ideale di vita armonioso tra esaltazione umanistica e concezione soprannaturale[102]. Tra le più celebri piazze romane, vi sono piazza di Spagna, piazza Navona, Piazza del Popolo, piazza della Repubblica, piazza Venezia, piazza Colonna, piazza Farnese, largo di Torre Argentina, Campo de' Fiori e piazza San Pietro[103].

Tra le principali vie del centro cittadino, via del Corso, via del Babuino e via di Ripetta, che formano il Tridente; via dei Fori Imperiali, già via dell'Impero; via Veneto, resa celebre negli anni sessanta; via dei Condotti, la principale via dello shopping; via Margutta, la via degli artisti; via Nazionale, realizzata dopo l'unità; via della Conciliazione, che collega lo Stato italiano con la Città del Vaticano[104].

Roma è la città che conserva il maggior numero di obelischi: molti risalgono all'età imperiale, quando gli obelischi venivano trasportati direttamente dall'Egitto; altri furono realizzati dai romani, che usarono lo stesso granito degli egizi. La maggior parte di essi è stata fatta restaurare da papa Sisto V[105].

Fin dall'antichità, strade, piazze ed edifici di Roma sono ornati da statue di vario genere (equestri, statue in piedi, statue sedute, busti). Anticamente ad esse era attribuito quasi un potere mistico, in grado di proteggere il popolo romano e rappresentare il consesso degli dei. Particolari e caratteristiche sono le sei statue parlanti (tra cui Pasquino e la statua del Babuino), attraverso le quali il popolo, in modo satirico e pungente, esprimeva il proprio malumore nei confronti di chi deteneva il potere in città[106].

A Roma, nel corso dei secoli, sono state erette numerose colonne, a scopo commemorativo; tra le 14 ancora esistenti vi sono la colonna di Marco Aurelio e la colonna di Traiano[107]. Tra i principali colonnati della città, il più noto è probabilmente quello realizzato da Bernini nel Seicento.
Siti archeologici
Il Foro Romano
Il Foro Romano
Le terme di Caracalla
Le terme di Caracalla

Per la sua vastità di siti e reperti archeologici, Roma è un vero museo a cielo aperto.

La culla della storia di Roma è il Palatino, sotto il quale si trovano il Foro Romano, i Fori Imperiali e i Mercati di Traiano, i centri della vita politica, economica, religiosa e sociale del mondo antico[108].

A non molta distanza si trova il Colosseo, il monumento simbolo dell'antica Roma; sul vicino colle Oppio si trovano i resti della Domus Aurea, la casa d'oro di Nerone[109].

Procedendo da piazza Venezia verso il Tevere si trovano la Crypta Balbi (parte dell'antico teatro di Balbo), il teatro di Marcello con i templi dell'area di Sant'Omobono e l'area sacra di largo di Torre Argentina (dove fu ucciso Cesare)[110].

Altri siti archeologici presenti in città sono la basilica sotterranea di Porta Maggiore, le terme di Caracalla[111], il mitreo di San Clemente, l'Auditorium di Mecenate e le case romane del Celio, sottostanti la Basilica dei Santi Giovanni e Paolo[112].

Fuori dal centro abitato, si trovano gli scavi di Ostia[113]; il mausoleo di Cecilia Metella, il Castrum Caetani, il sepolcro degli Scipioni e la villa dei Quintili sull'Appia Antica[114]; la villa di Livia a Prima Porta[115]; l'area archeologica di Veio, con il santuario etrusco dell'Apollo[116] e il parco delle Tombe della via Latina.
Aree naturali
Exquisite-kfind.png 	Per approfondire, vedi Aree naturali protette del Lazio.
Il Giardino del Lago e il tempio di Esculapio di Villa Borghese

Con circa 52 000 ettari di aree agricole, Roma è il comune più verde d'Europa[117]. Oltre alle ville storiche sono presenti numerose altre aree verdi, nonché terreni dedicati all'agricoltura nelle zone più periferiche. Le aree protette coprono complessivamente 40 000 ettari e sono una realtà recente, cominciata con l'istituzione del Parco regionale urbano del Pineto nel 1987 e di quello dell'Appia antica l'anno successivo; nel 1997 nacque l'ente regionale Romanatura, che aumentò notevolmente il numero di zone protette.

La vasta area rurale, in parte pianeggiante ed in parte collinare, che si estende attorno alla città di Roma viene definita agro romano, che si differenzia dalla campagna romana in quanto contenuto nel territorio comunale[118].

Ricadono all'interno del territorio comunale di Roma alcuni parchi regionali e riserve naturali, tra cui il parco regionale dell'Appia Antica, la riserva naturale della Marcigliana, la riserva naturale di Decima-Malafede, la riserva naturale Litorale romano, la riserva naturale Valle dell'Aniene, la riserva naturale dell'Insugherata e la riserva naturale di Monte Mario e l'area naturale marina protetta Secche di Tor Paterno.

Con il nuovo piano regolatore, Roma tende ad aumentare il territorio complessivo destinato al verde fino a portarlo ai due terzi della città[119]. Specifiche aree verdi sono destinate all'orto botanico ed al roseto comunale.

Lungo il Tevere è presente l'oasi urbana gestita dal WWF.
Società
Evoluzione demografica
Exquisite-kfind.png 	Per approfondire, vedi Demografia di Roma.

Con i suoi oltre 2 865 000 abitanti, Roma è il comune più popoloso d'Italia. Nel contesto dell'Unione europea, il comune di Roma si colloca al quarto posto in termini di popolazione, dopo Londra, Berlino e Madrid. Annoverando anche pendolari, militari, studenti, residenti vaticani, politici e diplomatici, il totale degli abitanti di Roma in un normale giorno lavorativo raggiunge la cifra di circa 4 000 000 di persone[23][120].

Abitanti prima dell'unità d'Italia (migliaia)

Abitanti censiti (migliaia)[121]
Etnie e minoranze straniere

Roma è il comune italiano con il maggior numero di residenti stranieri[122]: al 31 dicembre 2013 sono in totale 353.785[123], provenienti da 180 stati diversi (compresi 6 cittadini vaticani), il 12,36 % del totale della popolazione. Le comunità più numerose sono quelle provenienti da:

    Romania 76.431 - 2,67%
    Filippine 42.297 - 1,48%
    Bangladesh 31.273 - 1,45%
    Cina 18.523 - 1,09%
    Perù 14.826 - 0,52%
    Ucraina 13.656 - 0,48%
    Polonia 10.921 - 0,38%
    India 9.190 - 0,32%
    Moldavia 8.765 - 0,31%
    Egitto 8.232 - 0,29%

SENATVS·POPVLVSQUE·ROMANVS, dall'arco di Tito
Lingue e dialetti
Exquisite-kfind.png 	Per approfondire, vedi Lingua latina e Dialetto romanesco.

Il latino fu la prima lingua di Roma; subì la stessa evoluzione e trasformazione della città: dapprima parlato solamente nell'Urbe (con poche varianti dialettali, ad esempio a Falerii e Preneste), subì l'influsso dell'etrusco e soprattutto del greco. Successivamente la lingua latina seguì l'espansione di Roma nella penisola italica e in tutto l'impero, fino a subire, insieme all'istituzione politica, una fase di declino. In epoca medievale si confermò come lingua ufficiale della Chiesa di Roma e come la lingua colta e internazionale dell'Europa occidentale[124].
Alberto Sordi, uno dei maggiori rappresentanti della romanità

L'idioma utilizzato comunemente dalla popolazione, oltre alla lingua ufficiale italiana, è il romanesco, che, come la maggior parte dei dialetti italiani, non ha alcuna ufficialità. Formatosi in età medievale, originariamente era affine ai dialetti meridionali, per poi subire l'influenza culturale del fiorentino durante il Rinascimento, che lo rese più simile alla parlata toscana.

Il romanesco, come tutte le lingue, si è poi evoluto negli anni (Giuseppe Gioachino Belli, nella prima metà dell'Ottocento, usa forme linguistiche che non vengono utilizzate da Trilussa all'inizio del Novecento), e dall'inizio del XX secolo si è diffuso anche in altre zone del Lazio, in conseguenza della crescita demografica.

Tra le maggiori creazioni letterarie in dialetto romanesco sono da ricordare, oltre i poeti già citati Gioachino Belli e Trilussa, Cesare Pascarella, Giuseppe Berneri, Filippo Chiappini,Crescenzo Del Monte. Numerosi attori hanno contribuito e contribuiscono all'espressione teatrale e cinematografica del romanesco nel Novecento: tra questi, Aldo Fabrizi, Alberto Sordi, Nino Manfredi, Gina Lollobrigida, Anna Magnani, Gigi Proietti, Gabriella Ferri, Enrico Montesano e Carlo Verdone.
L'elezione di papa Francesco, vescovo di Roma
Religione
Exquisite-kfind.png 	Per approfondire, vedi Religione romana, Città del Vaticano, Diocesi di Roma e Rito romano.
« Virgilio lascia [qui] intravedere una concezione di Roma come spazio eternamente sacro, scelto già dagli dei in quell'era mitica quasi impensabile, prima che Roma fosse Roma. »
(Mary Beard, Gli spazi degli dei, le feste in Roma antica[125])

Nonostante le origini indoeuropee, la religione romana, legata alla storia e alle tradizioni della città sin dalle sue origini, presenta caratteristiche proprie, dovute alla mentalità storica, giuridica e politica tipica della società romana.

Le divinità, a differenza di quelle greche, non avevano un'esistenza autonoma; la religio non dava adito a racconti mitici o riflessioni teologiche, ma era instrumentum regni: già dalla fase arcaica della storia romana, infatti, le istituzioni religiose non erano distinte da quelle politiche.
La statua di San Paolo, compatrono di Roma, di fronte alla basilica di San Pietro in Vaticano

Accanto alle divinità maggiori (Giove, Giunone, Minerva, Vesta, Giano, Marte), antropomorfizzate, vi erano alcuni spiriti protettori, come i Lari e i Penati. La religione romana era caratterizzata anche da un ciclo principale di feste annuali, legato esclusivamente alla città di Roma; tuttavia, con l'espansione dell'impero, si diffusero in Roma numerose nuove religioni e culti misterici, provenienti soprattutto dall'Oriente.

Nel I secolo, come avvenne nei centri più importanti dell'impero, si diffuse rapidamente anche il cristianesimo: inizialmente ritenuti una setta giudaica, i cristiani, appartenenti a tutti i ceti della società, avevano una propria organizzazione (la chiesa, assemblea di Dio[126]), con a capo un vescovo (successivamente chiamato Papa), primo dei quali è considerato l'apostolo Pietro; egli morì a Roma come Paolo di Tarso, l'apostolo dei Gentili giunto nell'Urbe per la predicazione intorno al 60: entrambi sono i santi patroni di Roma.

In seguito alla svolta costantiniana del 313 e all'editto di Tessalonica del 380, il cristianesimo si affermò come religione di Stato e la Chiesa di Roma, che detiene il primato della sede di Pietro, accrebbe il proprio potere spirituale e liturgico e instaurò un rapporto con le istituzioni politiche che caratterizzò i secoli successivi.

Roma, da secoli meta di pellegrinaggio di numerosi fedeli, è sede dell'omonima diocesi e ospita al proprio interno lo Stato della Città del Vaticano, governato dal vescovo di Roma, che per uso della Chiesa stessa è sempre il papa regnante. Oltre al cattolicesimo, a Roma sono diffusi l'islamismo ed altri culti cristiani; in città, inoltre, dalla tarda età repubblicana è presente una folta comunità ebraica[127]. In particolare è presente la Chiesa Evangelica Valdese con una nota chiesa in Piazza Cavour e l'ortodossia con, specialmente, la chiesa dei russi vicino alla stazione di Roma San Pietro. L'Islam ha, come principale sede cittadina, la Moschea di Roma in zona Acqua Acetosa. L'ebraismo ha una delle più grandi sinagoghe d'Europa, il Tempio Maggiore di Roma, nella zona del ghetto.
Trastevere, salita Sant'Onofrio
Tradizioni e folclore
Exquisite-kfind.png 	Per approfondire, vedi Carnevale romano.

Uno dei principali festeggiamenti della tradizione popolare romanesca fu, dal XV al XIX secolo, il carnevale, ripristinato dal comune di Roma, seppur in forma del tutto diversa, nel 2010. Le sue origini si fanno risalire ai Saturnalia dell'antica Roma, caratterizzati da divertimenti pubblici, balli e mascherate[128]. I giochi carnascialeschi si svolsero dal X secolo sul monte Testaccio; qualche secolo dopo, papa Paolo III decise che il carnevale si svolgesse in via Lata, attuale via del Corso. Tra le maschere tipiche del carnevale romano vi sono Rugantino, Meo Patacca e il Generale Mannaggia La Rocca[129].

Roma è una città ricca di tradizioni, miti, leggende, costumi e folclore, già a partire dall'antichità e per tutto il Medioevo, età in cui fiorirono molteplici racconti popolari, in cui la sfera religiosa si univa al mondo magico, il sacro si combinava col profano.

Per le sue peculiari caratteristiche, una delle zone di Roma in cui è ancora possibile rintracciare frammenti e stimoli della cultura popolare è il pittoresco rione di Trastevere, con i suoi stretti vicoli, le trattorie, le chiese medievali e il colle Gianicolo[130]; è proprio a Trastevere che sorge il museo del folklore e dei poeti romaneschi, che ospita documenti della vita quotidiana e delle tradizioni romane, tra cui gli acquerelli di Ettore Roesler Franz sulla Roma sparita[131].

Nel quartiere Europa, inoltre, si trova il museo nazionale delle arti e tradizioni popolari, che raccoglie materiale tradizionale e folkloristico-popolare proveniente da tutta Italia.
La sede della FAO in viale delle Terme di Caracalla
Istituzioni, enti e associazioni

La città è il centro di molte istituzioni finanziarie (banche ed assicurazioni), di centri di produzione televisiva, di aziende operanti nella moda e nella pubblicità e soprattutto dell'industria cinematografica.

Roma è anche sede di alcune agenzie internazionali delle Nazioni Unite, come il Programma Alimentare Mondiale (PAM), l'Organizzazione delle Nazioni Unite per l'Alimentazione e l'Agricoltura (FAO), e il Fondo Internazionale per lo Sviluppo Agricolo (IFAD); in città ha sede il collegio di difesa della NATO. La capitale italiana, oltre ai trattati che nel 1957 hanno istituito la CEE e l'Euratom, ha ospitato anche la firma ufficiale del trattato per la costituzione europea (29 ottobre 2004) e la stipulazione dello statuto della Corte Penale Internazionale.

Essendo capoluogo della provincia di Roma, della regione Lazio e capitale della Repubblica italiana, Roma ospita, oltre alle sedi comunali, le varie sedi del governo provinciale, regionale e nazionale, nonché lo Stato Maggiore dell'Esercito, lo Stato Maggiore della Marina, lo Stato Maggiore dell'Aeronautica Militare e lo Stato Maggiore della Difesa.

Nel quartiere Tiburtino ha sede l'Istituto Superiore di Sanità, che opera al servizio del ministero della Salute; tra i principali ospedali romani, vi sono l'arcispedale di Santo Spirito in Saxia, l'ospedale pediatrico Bambino Gesù (appartenente al Vaticano), l'ospedale San Filippo Neri, l'ospedale San Gallicano, il policlinico Agostino Gemelli (dell'università Cattolica) e il policlinico Umberto I, l'ospedale pubblico più grande in Italia[132].
Qualità della vita
Villa De Sanctis al Casilino

Secondo un'indagine realizzata dall'ufficio Statistica del comune di Roma nel 2007, la qualità della vita dei cittadini romani nel complesso è buona[133]: ciononostante, la capitale mostra vari punti di debolezza.

Tra questi, emergono i problemi di traffico, di inquinamento ambientale e acustico, causati dal crescente utilizzo dei mezzi privati; il decoro urbano soffre per la presenza massiccia di affissioni e cartellonistica pubblicitaria abusiva[134] oltre per la presenza di graffiti vandalici[135][136]. Un altro problema riguarda i servizi municipali, talvolta difficilmente raggiungibili, soprattutto dagli anziani[133].

Tra gli aspetti positivi, emergono la soddisfazione dei cittadini di vivere a Roma, godendo quotidianamente del patrimonio storico e archeologico cittadino, delle sue bellezze monumentali, artistiche e culturali, del clima mite, della vicinanza con il mare e con il centro della cristianità, delle varie opportunità di studio e formazione, dei diversi impianti sportivi e dei grandi spazi verdi[133].

Secondo l'indagine sulla qualità della vita realizzata nel 2010 dalla società di consulenza Mercer, Roma occupa il 54º posto; nella classifica delle città più ecologiche giudicate in base alla disponibilità e potabilità dell'acqua, alla rimozione dei rifiuti, alla qualità della rete fognaria, all'inquinamento atmosferico e al traffico, Roma occupa il 78º posto[137].

A causa della criminalità organizzata crescente, nella città c'è uno dei tassi di reati più alti d'Italia (nel 2010, secondo l'Associazione Nazionale Funzionari di Polizia, Roma si è piazzata al secondo posto dietro Milano per numero di reati ogni centomila abitanti, con particolare criticità per furti d'appartamento, furti d'auto, scippi e rapine, mentre nel 2011 è schizzata in testa per numero di omicidi)[138]. Secondo l'indagine Insicurezza e degrado nelle periferie urbane realizzata nel 2009 dal dipartimento innovazione e società della Sapienza per conto dell'Osservatorio regionale per la sicurezza e la legalità, un romano su due considera pericolose le periferie, preoccupati soprattutto dalla criminalità e gli incidenti stradali. La maggioranza dei romani intervistati, inoltre, nota che in città ci sono zone insicure, dove sarebbe meglio non andare[139].
Cultura
Sala Sistina, antica sede della Biblioteca Vaticana
Istruzione
Archivi e biblioteche
Exquisite-kfind.png 	Per approfondire, vedi Categoria:Biblioteche di Roma.

Nella sua veste di capitale d'Italia, la città possiede due Archivi di Stato: l'Archivio Centrale dello Stato, che conserva (con alcune eccezioni) la documentazione prodotta dagli organi e dagli uffici dello Stato italiano sin dalla sua unità e l'Archivio di Stato di Roma, che fino al 1953 ha svolto anche le funzioni del primo.

La città dispone di numerose biblioteche, di varie tipologie e dimensioni.

Tra le più rilevanti si possono ricordare: la Biblioteca Angelica; la Biblioteca Apostolica Vaticana, in Vaticano; la Biblioteca Casanatense; la Biblioteca dell'Istituto dell'Enciclopedia Italiana, la Biblioteca Hertziana; la Biblioteca Nazionale Centrale Vittorio Emanuele II, la biblioteca più grande d'Italia; la Biblioteca Universitaria Alessandrina; la Biblioteca Vallicelliana. Con il nome di Biblioteche di Roma viene invece indicata la rete delle 37 biblioteche di pubblica lettura di Roma Capitale.

Numerose sono le biblioteche romane che partecipano al Servizio bibliotecario nazionale (SBN). Grazie all'OPAC SBN è possibile effettuare via web ricerche nei cataloghi correnti di oltre 100 istituzioni bibliotecarie della città, aggregate nei diversi poli regionali[140].
Ricerca

A Roma sono presenti sedi di enti dediti alla ricerca scientifica, tecnologica, medica o umanistica: tra gli altri, l'ISTAT, un ente di ricerca pubblico dedito ai censimenti sulla popolazione, sull'industria, sui servizi, sull'agricoltura e a varie indagini in campo economico; l'IsIAO, un ente pubblico che opera attivamente nel campo della promozione culturale fra l'Italia e i paesi dell'Africa e dell'Asia; l'IPOCAN, un'istituzione dedicata allo studio e alla ricerca delle problematiche connesse al Vicino Oriente islamico in età moderna e contemporanea; il Consiglio Nazionale delle Ricerche, ente pubblico nazionale con il compito di svolgere, promuovere, diffondere, trasferire e valorizzare attività di ricerca nei principali settori di sviluppo delle conoscenze e delle loro applicazioni per lo sviluppo scientifico, tecnologico, economico e sociale dell'Italia, con diverse sedi sparse sul territorio comunale e una forte concentrazione di Istituti in un'Area di Ricerca; l'Accademia Nazionale dei Lincei, una delle più antiche in Italia, fondata nel 1603.
Il Collegio Romano, sede del "Visconti", il più antico liceo romano statale[141]
Scuole
Exquisite-kfind.png 	Per approfondire, vedi Categoria:Scuole a Roma.

Roma è la città italiana con il maggior numero di scuole dell'infanzia, primarie e secondarie di I e II grado, pubbliche e private[142]. La scuola a Roma ha origini remote: Plutarco affermò che la prima scuola pubblica romana fu aperta verso la metà del III secolo a.C., anche se verosimilmente si tratta di un'istituzione molto più antica; durante tutto l'evo antico, Roma fu uno dei principali centri di istruzione del mondo occidentale. Nel Medioevo, l'istruzione scolastica fu completamente affidata alla Chiesa; dall'epoca rinascimentale fino alla presa di Roma, fu in vigore l'ordinamento scolastico pontificio.

Tra i principali istituti scolastici romani si ricordano il liceo Torquato Tasso, il liceo ginnasio statale Giulio Cesare, il liceo artistico Ripetta, il Liceo classico Ennio Quirino Visconti, il Liceo classico Dante Alighieri, il Liceo scientifico Camillo Cavour, il liceo ginnasio statale Terenzio Mamiani, ancora il liceo ginnasio statale Pilo Albertelli, il liceo scientifico statale Augusto Righi, il collegio San Giuseppe (istituto De Merode), il Convitto Nazionale Vittorio Emanuele II.
Università
Exquisite-kfind.png 	Per approfondire, vedi Università di Roma.
La Città Universitaria di Roma, sede della Sapienza, realizzata su progetto urbanistico di Marcello Piacentini ed inaugurata nel 1935, in una foto del 1938

Roma ha il maggior numero di atenei e di iscritti universitari in Italia; sul suo territorio sono presenti 22 atenei statali e privati e 24 atenei pontifici, per un totale di 46 atenei[143]. La più importante è la Sapienza, che nel 2013 è stata anche l'unica università italiana a comparire tra le prime cento del mondo secondo la classifica internazionale elaborata dal Center for World University Rankings, collocandosi al 63º posto[144].

    Università statali:
        Sapienza - Università di Roma;
        Università degli Studi di Roma "Tor Vergata";
        Università degli Studi Roma Tre;
        Università degli Studi di Roma "Foro Italico".

    Università private:
        Libera Università Internazionale degli Studi Sociali "Guido Carli";
        Università Cattolica del Sacro Cuore;
        Università Campus Bio-Medico;
        Università Europea di Roma;
        John Cabot University;
        LUMSA - Libera università Maria SS. Assunta;
        Link Campus University;
        LULV - Libera Università Leonardo da Vinci;
        Libera Università LUSPIO;
        Università UPTER;
        Università I.S.S.A.S.;
        Istituto Lorenzo de' Medici;
        John Felice Rome Center;
        American University of Rome;
        Quasar Design University;
        Touro College Rome.
        Libera università degli studi per l’innovazione e le organizzazioni (LUSPIO)
    Università private telematiche:
        Università degli Studi "Guglielmo Marconi";
        Università degli Studi Niccolò Cusano
        Università telematica "UNITELMA Sapienza"

	

    Università e istituti pontifici:
        Pontificia università Antonianum;
        Pontificia università gregoriana;
        Pontificia università lateranense;
        Università pontificia salesiana;
        Pontificia università della Santa Croce;
        Pontificia università San Tommaso d'Aquino (Angelicum);
        Pontificia università urbaniana;
        Pontificia accademia alfonsiana;
        Pontificio ateneo Sant'Anselmo;
        Pontificio ateneo Regina Apostolorum;
        Pontificia facoltà di scienze dell'educazione Auxilium;
        Pontificia facoltà teologica Marianum;
        Pontificia facoltà teologica S. Bonaventura;
        Pontificia facoltà teologica Teresianum;
        Istituto patristico augustinianum;
        Pontificio istituto biblico;
        Pontificio istituto Giovanni Paolo II;
        Pontificio istituto orientale;
        Pontificio istituto di studi arabi e d'islamistica.
    Accademie:
        Accademia di belle arti di Roma;
        ISIA - Istituto superiore per le industrie artistiche;
        RUFA, Rome University of Fine Arts

Musei
Exquisite-kfind.png 	Per approfondire, vedi Musei di Roma.
Galleria nazionale d'arte moderna

A Roma l'offerta museale è molto vasta per quantità e qualità: i musei contengono cultura, arte e scultura, tesori accumulati in città nel corso dei secoli[145].

Dai musei Vaticani (più di quattro milioni di visitatori ogni anno), ai musei Capitolini (il più antico museo pubblico al mondo), dalla galleria Borghese ai numerosi musei archeologici, e ancora Galleria Colonna, Galleria Doria Pamphilj, il Museo Nazionale Romano, il Museo Nazionale Etrusco di Villa Giulia, il Palazzo delle Esposizioni, il Museo Barracco, il Museo napoleonico di Roma, la Galleria nazionale d'arte moderna e contemporanea nonché i moderni MACRO e MAXXI[145].

Nel solo Municipio I (Roma Centro Storico) sono presenti 103 musei (di cui 70 comunali e 33 statali)[146]; l'intero comune ospita 270 musei[147].
Media
Radio
« Uri, Unione Radiofonica Italiana. 1-RO: stazione di Roma. Lunghezza d'onda metri 425. A tutti coloro che sono in ascolto il nostro saluto e il nostro buonasera. »
(Annuncio della prima trasmissione radiofonica italiana, 6 ottobre 1924)

Tra le emittenti radiofoniche italiane a diffusione nazionale, hanno sede a Roma Radio Capital, M2o, Radio Dimensione Suono, Radio Radicale e il settore radiofonico della Rai (Radio Rai). Vi si trovano, inoltre, la sede operativa di Radio 24, alcuni studi di Radio Kiss Kiss, una redazione di Radio Maria e una sede di RTL 102.5.

Il 6 ottobre 1924 Ines Viviani Donarelli lesse l'annuncio iniziale della prima trasmissione radiofonica italiana della URI dallo studio romano di palazzo Corradi (quartiere Parioli)[148]. Nel 1927 la URI divenne EIAR, con sede legale a Roma; a Torino vi era la direzione generale. Quest'ultima venne spostata a Roma nel 1952, otto anni dopo che l'EIAR assunse la denominazione di Radio Audizioni Italiane.
Palazzo Wedekind, sede de Il Tempo
Stampa
Exquisite-kfind.png 	Per approfondire, vedi Opere letterarie ambientate a Roma.

A Roma hanno sede alcuni tra i più diffusi quotidiani nazionali: Il Messaggero (con sede in via del Tritone, fondato nel 1878), Il Tempo (fondato nel 1944, ha sede a Palazzo Wedekind), La Repubblica (il secondo quotidiano più diffuso in Italia[149]), Secolo d'Italia (fondato nel 1952), il manifesto e Liberazione (di stampo comunista), Corriere dello Sport - Stadio (uno dei tre principali quotidiani sportivi nazionali), Il Riformista e Il Fatto Quotidiano (fondato nel 2009).

Tra i gruppi editoriali e le case editrici romane, vi sono il Gruppo Editoriale L'Espresso, il Gruppo Editoriale Italiano, l'Istituto dell'Enciclopedia Italiana, la Città Nuova Editrice, Caltagirone Editore, la Lateran University Press, la Newton Compton Editori, la Gremese, la Fanucci, la Editori Riuniti, la CISU e CIC Edizioni Internazionali.
Cinema
Audrey Hepburn e Gregory Peck in Vacanze romane
Exquisite-kfind.png 	Per approfondire, vedi Film girati a Roma.

Roma è considerata una delle capitali mondiali del cinema: dalla costruzione di Cinecittà in poi, vi si è concentrata molta parte dell'industria cinematografica italiana. Cinecittà, inaugurata nel 1937, negli anni cinquanta e sessanta divenne, per i produttori americani, la nuova Hollywood: qui furono girati kolossal come Quo vadis?, Cleopatra e Ben-Hur.

Diversi luoghi della città sono legati a film, attori, registi: ad esempio, piazza del Popolo (Nell'anno del Signore di Luigi Magni), via Veneto e fontana di Trevi (La dolce vita di Fellini), Trinità dei Monti e via Margutta (Vacanze romane di William Wyler), Testaccio (Accattone di Pier Paolo Pasolini), la fontana di Trevi (Totòtruffa 62, con Totò e Nino Taranto). Vi sono, inoltre, film di grande successo legati alla città e alla sua storia, seppur girati altrove: sono numerosi, in particolar modo, i film sull'antica Roma, facenti parte del cosiddetto genere peplum (da Spartacus a Il gladiatore) e specialmente quelli filo religioso-esorcistico (Il rito, L'altra faccia del diavolo e Angeli e demoni).

Roma è legata a tanti altri cineasti, tra cui registi come Vittorio De Sica, Roberto Rossellini, Giorgio Bianchi, Luigi Comencini, Luigi Zampa, Dino Risi, Steno,Pietro Germi, Ettore Scola, Sergio Leone, Lucio Fulci, Dario Argento, Nanni Moretti, Matteo Garrone, sceneggiatori come Suso Cecchi d'Amico, Ennio Flaiano, Leonardo Benvenuti,Age e Scarpelli, Flavio Mogherini e anche ad attori come Anna Magnani, Aldo Fabrizi, Silvana Mangano, Alberto Sordi, Nino Manfredi, Vittorio Gassman, Ugo Tognazzi, Gian Maria Volontè, Enrico Montesano, Gigi Proietti, Christian De Sica, Carlo Verdone, Sergio Castellitto.

Prima di Cinecittà, tuttavia, vi furono altre case di produzione: la Cines, sorta nel 1906 dalla trasformazione in società anonima della Alberini & Santoni, la Scalera Film, alla circonvallazione Appia, e la De Paolis; contribuirono allo sviluppo dell'industria cinematografica anche la Settimana Incom e l'Istituto Luce[150].
Televisione
Exquisite-kfind.png 	Per approfondire, vedi RAI - Radiotelevisione Italiana.

Nel 1952 la direzione generale della R.A.I. si trasferì da Torino (città in cui nel 1924 nacque la URI) a Roma: qui la società, il 10 aprile 1954, divenne operatore televisivo e assunse la denominazione RAI - Radiotelevisione Italiana. La sede legale e direzionale e la direzione generale della RAI si trovano in viale Mazzini, nel quartiere Della Vittoria. Il principale centro di produzione si trova a Saxa Rubra; altri sono siti in via Teulada (Della Vittoria), via Ettore Romagnoli (Monte Sacro Alto) e al teatro delle Vittorie in via Col di Lana (Della Vittoria); l'auditorium RAI, invece, si trova al Foro Italico.

A Roma si trovano anche due centri di produzione Mediaset (il Centro Safa Palatino e l'Elios), una sede di Sky Italia e la sede di La 7; hanno sede, inoltre, varie aziende televisive (come Sitcom, Fox Italia, Telecom Italia Media, NBC Universal Global Networks Italia e sedi di rappresentanza di tv estere), le reti televisive del Lazio e alcuni canali televisivi (come TV2000) che collaborano con il Centro Televisivo Vaticano.

Numerosi sono i programmi andati in onda da Roma e le fiction televisive girate nella città capitolina: da Canzonissima a Rischiatutto, da Non è la RAI al Maurizio Costanzo Show, da Un medico in famiglia a I Cesaroni.
Augusto di Prima Porta
Il mosaico del gladiatore
Arte
Exquisite-kfind.png 	Per approfondire, vedi Arte romana, Rinascimento romano e Scuola romana (pittura XX secolo).

L'arte romana fu fortemente influenzata da due correnti culturali differenti: la cultura italica (in particolar modo etrusca) e la cultura greca ellenistica; i Romani, tuttavia, non davano molta importanza al mondo dell'arte, considerata causa di corruzione del mos maiorum.

A Roma, fin dai primi secoli, si affermò la ritrattistica, legata al culto degli antenati. La conquista dei popoli stranieri fece confluire nella città capitolina immense ricchezze derivanti dalla spoliazione dei templi e delle città nemiche: la definitiva conquista dei territori ellenici, inoltre, la mise a diretto contatto con i tesori dell'arte greca.

L'architettura romana basava i propri schemi costruttivi sul principio dell'arco e della volta; la cupola fu la vera e propria invenzione romana, insieme con la fitta rete stradale che collegava Roma con le altre città dell'impero. La pittura romana, probabilmente simile a quella ellenistica, viene convenzionalmente suddivisa in quattro stili, detti pompeiani; a Roma si sono conservati alcuni esempi in varie dimore patrizie, ad esempio nella villa di Livia e presso la Casa della Farnesina.

L'arte romana può essere divisa in due filoni: arte aulica (o patrizia) e arte plebea, da cui derivò l'arte paleocristiana e gran parte dell'arte medievale. Proprio il cristianesimo modificò l'aspetto della città, che si arricchì di catacombe, di basiliche (costruite sull'esempio di quelle civili), di chiese con decorazioni musive. Dopo secoli di decadenza, dovuta alle invasioni barbariche, a Roma l'arte conobbe una nuova fase in seguito alla discesa dei Franchi in Italia e, soprattutto, all'incoronazione di Carlo Magno, che volle ricostituire un impero paragonabile a quello romano, per estensione e potenza, ma anche per arte e cultura.
Il baldacchino di San Pietro, Bernini
Il tempietto del Bramante

Dopo il Basso Medioevo, caratterizzato dal dominio di nobili famiglie che arricchirono il volto della città con centinaia di torri, simbolo del loro potere, e la definitiva affermazione del papato dopo lo scisma d'Occidente, Roma cambiò la propria immagine, divenendo il più importante luogo di produzione artistica dell'intero continente; in questo periodo, in città lavorarono, al servizio dei Papi, i maggiori architetti e pittori del tempo: Masaccio e Masolino, Leon Battista Alberti, il Beato Angelico, Piero della Francesca, Pinturicchio, Botticelli, Bramante, Raffaello e Michelangelo.

Dopo il quinquennio di papa Sisto V, che mutò l'impianto urbanistico della città, nel XVII secolo a Roma nacque l'arte barocca, che ebbe in Carlo Maderno, Pietro da Cortona, Gian Lorenzo Bernini e Francesco Borromini i suoi massimi esponenti.

Nel Settecento, Roma perse il ruolo politico di principale capitale europea, e, nonostante la realizzazione di alcune grandi opere d'arte (tra cui quelle di Antonio Canova), la produzione artistica subì un lento declino, dovuto anche alle vicende politiche della città.

La svolta decisiva avvenne con la breccia di Porta Pia, che consegnò Roma al Regno d'Italia: la città dovette adeguarsi nuovamente al ruolo di capitale e conobbe una rapida espansione, urbanistica e demografica. Dopo la Roma umbertina di fine Ottocento e la Roma giolittiana di inizio XX secolo, si affermò il fascismo, che rinnovò il volto della città. La seconda metà del secolo è stata caratterizzata dalla creazione di nuovi quartieri, come l'EUR, in cui dominano l'arte e l'architettura moderna e contemporanea.
Il teatro romano di Ostia antica
Teatro
Exquisite-kfind.png 	Per approfondire, vedi Teatro latino e Teatri di Roma.

Le prime forme teatrali presenti a Roma furono le espressioni popolari preletterarie: il fescennino, penetrato a Roma nel IV secolo a.C.; la satura, rappresentata durante i ludi scaenici istituiti nel 364 a.C.[151]; l'atellana, una farsa di tipo comico; il mimo, uno spettacolo di origine greca.

È proprio con la rappresentazione di un'opera teatrale che, tradizionalmente, ha inizio la storia della letteratura latina: nel 240 a.C., infatti, gli edili affidarono a Livio Andronico la composizione di una fabula, in occasione dell'anniversario della vittoria di Roma su Cartagine (prima guerra punica).
Teatro dell'Opera

Fortemente influenzato da quello greco, il teatro latino annovera tra i principali autori Gneo Nevio, Marco Pacuvio, Quinto Ennio, Lucio Accio, Tito Maccio Plauto, Publio Terenzio Afro e Lucio Anneo Seneca; dal I secolo d.C. in poi, per il teatro latino iniziò una lunga fase di decadenza.

Dopo una fase buia durante tutto il Medioevo (caratterizzato dal cosiddetto teatro religioso), il teatro svolse un ruolo di primo piano dagli inizi dell'età moderna, nonostante la rigida censura dei pontefici: gli spazi pubblici dedicati alle rappresentazioni teatrali, tuttavia, iniziarono a comparire solo nel Seicento (secolo influenzato dalla presenza in Roma della mecenatica Cristina di Svezia), anche se il primo fu eretto sul Campidoglio per volere di papa Leone X nel 1513.

Il secolo d'oro per il teatro romano moderno fu il Settecento, quando furono costruiti i grandi teatri (l'Alibert, l'Argentina) e si diffuse il melodramma del romano Pietro Metastasio. Il teatro, dopo un declino nella prima metà dell'Ottocento, si rivitalizzò dopo l'unità nazionale (soprattutto il teatro dialettale e la prosa); negli anni 1880 fu costruito il Costanzi (il Teatro dell'Opera).

Nel Novecento furono realizzati numerosi teatri, nonostante la crisi del mondo teatrale dovuta alla nascita del cinema e della televisione; negli ultimi decenni è stato attuato un decentramento teatrale a favore delle zone periferiche della città capitolina.

Oggi Roma vanta una grande varietà di offerta teatrale, potendo annoverare. oltre ai sopracitati, il Teatro Eliseo, il Teatro Brancaccio, il Teatro Jovinelli, il Teatro Sistina, il Teatro Quirino, il Teatro Valle, il Teatro India, il Salone Margherita, il Gran Teatro, il Teatro delle Vittorie, il Teatro Tor Bella Monaca, il Teatro del Lido.
La Cappella Sistina
Musica
Exquisite-kfind.png 	Per approfondire, vedi Scuola romana (musica) e Canzone romana.

La musica è presente nella storia di Roma fin dalle prime espressioni orali dei ceti dominanti della fase preletteraria (dai carmina convivalia alle neniae) e quelle popolari (canti, formule magiche, filastrocche, carmina triumphalia). Di origini etrusche o italiche, la musica romana ricopriva un ruolo fondamentale nella vita sociale, culturale e militare: i principali strumenti, infatti, venivano utilizzati durante le battaglie.

Con l'avvento del cristianesimo, si diffuse in Roma il canto cristiano, in cui è possibile riscontrare gli archetipi della cultura musicale occidentale. In seguito alla svolta costantiniana, a Roma fu fondata la prima schola lectorum, poi divenuta schola cantorum. Nella chiesa di Roma si sviluppò il canto romano antico, successivamente chiamato canto gregoriano perché attribuito a papa Gregorio Magno: tale canto è riconosciuto come canto proprio della liturgia romana[152]. Nel 1028 Guido d'Arezzo fu invitato da papa Giovanni XIX a Roma, dove soggiornò al Laterano, per illustrare alla curia papale le novità che aveva introdotto in campo musicale.

Fra il XVI e il XVII secolo, nel contesto della Controriforma, si affermò la Cappella Musicale Pontificia Sistina e furono attivi in Roma un gruppo di compositori alla ricerca di uno stile sacro rinnovato sulla base del canto gregoriano e della polifonia del XV secolo: il principale interprete di questo rinnovamento, da cui fiorì la nuova musica polifonica e barocca, fu Giovanni Pierluigi da Palestrina[153]. Nel 1584 è stata fondata l'accademia nazionale di Santa Cecilia, la più antica accademia di musica al mondo.

Nei secoli successivi, Roma fu meta di compositori come Vivaldi, Mozart, Rossini, Franz Liszt, Charles Gounod e Debussy. Nel XX secolo la città ha dato i natali ai compositori Ennio Morricone, Armando Trovajoli, Nicola Piovani e alla clavicembalista Chiara Massini, ad alcuni tra i principali cantautori italiani, tra cui Claudio Villa, Lando Fiorini, Claudio Baglioni, Antonello Venditti, Renato Zero, Francesco De Gregori, Fiorella Mannoia, Jovanotti, Luca Barbarossa, Eros Ramazzotti, Max Gazzè, Alex Britti e Giorgia.

Roma fu anche la sede dell'Eurovision Song Contest 1991, dopo la vittoria nell'anno precedente di Toto Cutugno.
Prodotti tipici della cucina antica
Cucina
Exquisite-kfind.png 	Per approfondire, vedi Cucina romana e Cucina dell'antica Roma.

Alle origini della cucina romana vi è la cucina dell'antica Roma, descritta nel Satyricon di Petronio e nelle ricette di Apicio e basata su carni battute, legumi, ortaggi, pesci e vino.

La cucina romanesca, a partire dal Medioevo, si divise in cucina pontificia, consumata alla corte dei Papi, e cucina popolare, maturata sino ai nostri giorni[154].

Quest'ultima si basa su ingredienti semplici ma saporiti, sull'uso di erbe aromatiche, di avanzi e frattaglie, di strutto, olio e battuto a base di lardo, guanciale, ventresca e grasso di prosciutto[154].

Tra i piatti tipici, vi sono l'abbacchio al forno, la coda alla vaccinara, la coratella, i rigatoni con la pajata, i saltimbocca, la trippa di bue, i carciofi alla romana, l'amatriciana, la carbonara, i mostaccioli, il pangiallo e piatti della cucina ebraico-romanesca (tra cui i carciofi alla giudia e i calzonicchi)[155].
Giulio Cesare
Eventi

Ogni anno la Capitale è protagonista di eventi capaci di attirare diverse centinaia di migliaia di persone, come il Festival Internazionale del Film di Roma, in autunno, con palcoscenico principale presso l'Auditorium Parco della Musica[156]; la cerimonia di premiazione dei David di Donatello, presso l'Auditorium Conciliazione; l'Estate Romana, che prevede numerose iniziative (eventi artistici, performance teatrali, spettacoli di musica, rassegne di cinema, rassegne a base di reading, letture e concerti, manifestazioni dedicate ai libri e altri eventi)[157]; di rilevanza nazionale anche il Romaeuropa Festival, il Biennale d'Arte Internazionale di Roma[158] e il Quadriennale di Roma[159]. Presso la Nuova Fiera di Roma, si svolge il Romics[160][161], evento legato al fumetto e all'animazione, annuale fino al 2012 e semestrale a partire dal 2013.
Persone legate a Roma
Exquisite-kfind.png 	Per approfondire, vedi Persone legate a Roma.

Re, consoli, imperatori, papi, filosofi, letterati, scrittori, santi, generali, musicisti, architetti, scultori, pittori, attori, religiosi, archeologi, scienziati, conduttori televisivi, politici e tante altre personalità hanno lasciato traccia di sé, materialmente o idealmente, nella plurisecolare storia di Roma, dal leggendario fondatore, Romolo, a Giulio Cesare, il figlio più grande di Roma, da Pietro apostolo, primo Papa, a Cola di Rienzo, l'ultimo dei tribuni, da Vittorio Emanuele II, primo re d'Italia, a Giulio Andreotti, protagonista della scena politica italiana della seconda metà del XX secolo.
Geografia antropica
Urbanistica
Exquisite-kfind.png 	Per approfondire, vedi Roma antica e Urbanistica a Roma tra il 1870 e il 2000.
Suddivisioni storiche
Exquisite-kfind.png 	Per approfondire, vedi Suddivisioni di Roma, Rioni di Roma, Quartieri di Roma, Suburbi di Roma e Zone di Roma.

La suddivisione storica è composta di 116 comprensori toponomastici organizzati in quattro gruppi:

    22 rioni che compongono il centro storico, istituiti nel Medioevo sulla base delle 14 regioni augustee e ampliati alla fine del XIX secolo, tutti compresi entro le Mura aureliane tranne Borgo e Prati;
    35 quartieri che circondano il centro storico fuori dalle Mura aureliane, compresi i tre "quartieri marini" in cui è suddivisa Ostia;
    6 suburbi, territori oltre quartiere;
    53 zone scarsamente popolate a cavallo del GRA e fino ai confini comunali, che compongono l'Agro Romano.

Esistono ulteriori suddivisioni e toponimi di uso corrente.
Suddivisioni amministrative
I Municipi di Roma
Exquisite-kfind.png 	Per approfondire, vedi Municipi di Roma.

Il territorio di Roma Capitale è suddiviso in 15 Municipi[162] (ex Circoscrizioni) con autonomia gestionale, finanziaria e contabile, ed organi politici eletti direttamente.

Nel 1972 furono istituite le 20 Circoscrizioni, ridotte a 19 nel 1992 quando la XIV è diventata il Comune di Fiumicino, e denominate Municipi dal 2001, quando acquisirono maggiori competenze in base al processo di decentramento amministrativo. Lo Statuto di Roma Capitale articola il territorio in 15 Municipi a partire dal 2013, accorpando alcuni dei territori pre-esistenti.

A fini statistici, i Municipi sono ulteriormente suddivisi in 155 zone urbanistiche omogenee.
Frazioni
Exquisite-kfind.png 	Per approfondire, vedi Frazioni di Roma.
Economia
Sulla destra il Palazzo dell'ENI all'EUR
La Banca d'Italia in via Nazionale

Roma è il primo comune in Italia per Prodotto Interno Lordo complessivo: rappresenta il 64% del PIL regionale e l'80% di quello provinciale[163]. Con un PIL di €94,376 miliardi nel 2005[164], la città produce il 6,7% del PIL nazionale (più di qualsiasi altra città in Italia), e il suo tasso di disoccupazione, sceso dall'11,1% a 6,5% tra il 2001 e il 2005, è ora uno tra i tassi più bassi di tutte le capitali dell'Unione Europea[164]. Roma cresce del +4,4% annualmente e continua a crescere con un tasso maggiore di qualsiasi altra città del Paese[164].
Agricoltura

Roma è il più grande comune agricolo d'Europa, con una superficie agricola di 517 km², circa il 40% della superficie comunale totale[165].
Industria

A Roma è presente una forte realtà industriale costituita di aziende medie e medio-piccole, che si è sviluppata intorno ad alcuni poli di sviluppo, come la via Tiburtina o Acilia. Negli ultimi anni, con l'apertura del mercato delle telecomunicazioni, c'è stato altresì un notevole sviluppo delle aziende legate direttamente o indirettamente a questo settore che hanno spesso scelto Roma per l'insediamento delle loro sedi.
Servizi
L'interno del Pantheon, uno dei monumenti più visitati dai turisti

Roma possiede il primato nazionale di numero di imprese attive: 230 249, su 316 066 registrate (74% di tutta la provincia)[166].

La metropoli capitolina si è classificata alla ventiduesima posizione dello European Cities Monitor 2009 (la classifica delle migliori città d'affari in Europa), in salita di tre posizioni rispetto al 2008 e di cinque rispetto al 2007[167].

La presenza di tre poli universitari pubblici, insieme a decine a carattere privato, ha favorito negli ultimi anni lo sviluppo di attività legate alla ricerca e ai servizi tecnologici avanzati. A Roma si concentra la quasi totalità delle attività produttive e dell'occupazione della regione Lazio[168].
Turismo

Roma è la prima città italiana per numero di turisti[169]: ogni giorno la città è visitata mediamente da circa 33 000 turisti, di cui il 97% si concentra nel centro storico[170]. Nel 2011, anno da primato del turismo nella capitale italiana, sono stati registrati 11 405 160 arrivi e 28 528 545 presenze[171].

Il contributo del turismo costituisce circa il 12% del PIL cittadino[172]; è in atto la creazione del Secondo Polo Turistico, che potrebbe raddoppiare le presenze tra il 2016 e il 2020[145].

All'interno del "Polo Turistico Integrato di Roma-Valmontone" è presente Rainbow Magicland, uno dei parchi divertimento più importanti d'Italia.
Strada romana sul Palatino
Infrastrutture e trasporti
Exquisite-kfind.png 	Per approfondire, vedi Trasporti a Roma.
Le vie consolari
Strade
Exquisite-kfind.png 	Per approfondire, vedi Strade consolari.
« Tutte 'e strade pòrteno a Roma »
(Proverbio romanesco[173])

La città è al centro di una struttura radiale di vie di comunicazione che ricalcano le direttrici delle antiche strade consolari (Aurelia, Cassia, Flaminia, Salaria, Nomentana, Tiburtina, Casilina, Prenestina, Anagnina, Appia, Ardeatina, Laurentina, Ostiense, a cui nel medioevo si aggiunse la Tuscolana) che, partendo dal miliarium aureum, il chilometro zero fisico[174], congiungevano Roma a tutti gli angoli dell'Impero.

Lo spazio urbano, un tempo delimitato dalle mura, a partire dalla seconda metà del XX secolo è definito dall'anello esterno di raccordo tra le vie di penetrazione, il Grande Raccordo Anulare, che rappresenta la congiunzione principale del trasporto su strada tra Roma e il resto d'Italia. Sul Raccordo convergono le quattro autostrade per Firenze (A1 diramazione Roma nord), Teramo e Pescara (A24/A25), Napoli (A1 diramazione Roma sud) e l'aeroporto di Fiumicino (A91, da cui si dirama la A12 per Civitavecchia), oltre alle due superstrade Cassia Veientana (SR 2 bis) e Pontina (SR 148).

Roma ha la rete stradale più ampia d'Europa, con circa 6 000 km di strade[175].
Ferrovie

Posta al centro della penisola, Roma è anche il principale nodo ferroviario dell'Italia centrale, collegata mediante le linee ad alta velocità con Firenze e Napoli. Le altre principali direttrici di traffico ricalcano - almeno nella parte iniziale del percorso - il tracciato delle strade consolari: la linea tirrenica (Roma-Genova, lungo la via Aurelia); la linea verso nord inizialmente lungo la valle del Tevere (Roma-Firenze-Bologna); le linee verso l'Adriatico (Roma-Pescara, lungo la via Tiburtina, e Roma-Ancona, lungo la via Flaminia); le linee verso il meridione (Roma-Formia-Napoli, lungo la via Appia, e Roma-Cassino-Napoli, lungo la via Casilina)[176].

La stazione principale, e l'unica nel centro storico, è Roma Termini (la più trafficata stazione d'Italia), ma i treni ad alta velocità di Trenitalia e NTV e i treni nazionali fermano anche a Roma Tiburtina (destinata a gestire livelli di servizio pari a Termini) e Roma Ostiense. Le altre stazioni svolgono un ruolo importante per i servizi metropolitani-regionali; fra di esse le stazioni di Roma San Pietro, Roma Trastevere, Roma Tuscolana, Roma Prenestina e Roma Casilina.
Porti
Exquisite-kfind.png 	Per approfondire, vedi Trasporti a Roma#Porti.
Aeroporto intercontinentale "Leonardo da Vinci"
Aeroporti

La città è servita da quattro aeroporti:

    Aeroporto Intercontinentale Leonardo da Vinci, più noto semplicemente come Fiumicino, dal nome del comune che lo ospita: è il principale aeroporto italiano per i voli passeggeri e il terzo per merci e uno dei più importanti hub sia a livello europeo, sia nell'area mediterranea.
    Aeroporto Internazionale Giovan Battista Pastine, noto col nome di Ciampino, situato ancora nel territorio di Roma ai confini con il comune da cui prende il nome; è un aeroporto sia civile sia militare, lungo la via Appia; riceve un grande numero di voli di compagnie a basso costo.
    Aeroporto dell'Urbe, situato sulla via Salaria a circa 6 km dal centro; è utilizzato come scalo turistico ed è stato ristrutturato e destinato ad eliporto.
    Aeroporto militare Mario De Bernardi, conosciuto meglio come Pratica di Mare per via della vicinanza all'omonima frazione del comune di Pomezia. Confinante col territorio comunale di Roma a sud della capitale, è solo ad uso militare.

Non è più funzionante l'Aeroporto Francesco Baracca situato dentro la città nel quadrante est, che fu il primo aeroporto d'Italia inaugurato nel 1909, e di cui è ancora visibile una pista all'interno del Parco Archeologico di Centocelle.
Mobilità urbana
Exquisite-kfind.png 	Per approfondire, vedi Trasporti a Roma, Metropolitana di Roma, Rete tranviaria di Roma, Rete filoviaria di Roma, Servizi ferroviari suburbani di Roma e ATAC.
Mappa d'insieme della rete metropolitana e ferroviaria di Roma
Autobus a metano dell'ATAC

Il trasporto pubblico locale si compone di:

    tre linee di metropolitana (Linea A aperta nel 1980, Linea B aperta nel 1955, più la sua diramazione B1 inaugurata nel 2012, linea C aperta nel 2014), per un totale di 53,4 km, gestite dall'ATAC, società in house di proprietà comunale (è in progetto la linea D[177]);
    otto relazioni regionali, operate da Trenitalia sul nodo ferroviario di Roma e numerate da FL1 a FL8, oltre al collegamento rapido Leonardo Express fra la stazione Termini e l'aeroporto di Fiumicino;
    le tre ferrovie regionali Roma-Lido, Roma-Giardinetti e Roma-Civitacastellana-Viterbo (o Roma Nord) gestite dall'ATAC.
    le linee di superficie su autobus, tram e filobus, gestite per l'80% dall'ATAC e per il restante dal consorzio privato Roma TPL, per un totale di 2 305 km, con 2 750 vetture e 401 linee[178].

    MA 300 fermo alla stazione Anagnina

Dell'estesa rete di tranvie extraurbane che un tempo caratterizzava l'area di Roma, fra cui la tranvia Roma-Tivoli e le tranvie dei Castelli Romani, dopo i tagli operati nel corso del Novecento non è sopravvissuto alcun impianto.

La mobilità privata è limitata dalle Zone a traffico limitato (ZTL) diurne e notturne del centro storico (con una disciplina particolare nel Tridente) e di Trastevere, e solo notturne a Monti, Testaccio e San Lorenzo[179]; dalle aree di salvaguardia ambientale dell'Anello ferroviario e della Fascia verde, interdette ai veicoli più inquinanti sempre o temporaneamente[180]; dalla sosta a pagamento nel centro storico e nei quartieri limitrofi[181]. La mobilità sostenibile è invece incentivata dai servizi di car sharing classico e a flusso libero[182], e dal bike sharing.
Amministrazione
Exquisite-kfind.png 	Per approfondire, vedi Roma Capitale e Sindaci di Roma.

Il territorio comunale di Roma è amministrato da un ente territoriale speciale, denominato Roma Capitale, entrato in vigore il 3 ottobre 2010 a seguito della riforma del titolo V parte II della Costituzione italiana nel 2001 per garantire alla città maggiore autonomia, sostituendosi al previgente Comune di Roma mantenendone invariati i confini.

L'attuale sindaco è Ignazio Marino del Partito Democratico, entrato in carica il 12 giugno 2013.
Ambasciate e consolati

Roma ospita le ambasciate straniere presso la Repubblica italiana (138 ambasciate)[183] e la Santa Sede (72), compresa, pertanto, anche l'ambasciata italiana presso la Santa Sede, unico caso di ambasciata entro i confini del proprio paese[184], che ha sede a palazzo Borromeo[185].

La città capitolina, inoltre, è sede di 31 uffici consolari di carriera ed onorari[186].
Colonna dedicata a Parigi, alle Terme di Diocleziano

A Roma ha sede il Sovrano Militare Ordine di Malta, un ordine religioso dipendente dalla Santa Sede riconosciuto da gran parte della comunità internazionale come soggetto di diritto internazionale: villa del Priorato di Malta, sull'Aventino, sede storica dell'ordine, ospita le ambasciate presso la Santa Sede e presso la Repubblica italiana dell'Ordine, e gode del diritto di extraterritorialità.

Nella capitale, infine, si trovano le missioni diplomatiche permanenti presso la FAO degli stati membri dell'agenzia delle Nazioni Unite.
Gemellaggi
(FR)

« Seule Paris est digne de Rome; seule Rome est digne de Paris »
	(IT)

« Solo Parigi è degna di Roma; solo Roma è degna di Parigi »
(Gemellaggio tra le città di Roma e Parigi[187])

Roma è gemellata in modo esclusivo e reciproco con[188]:

    Francia Parigi, dal 1956.

Intrattiene, inoltre, accordi internazionali con diverse città, tra cui Pechino, Madrid, Multan, New York, Tirana, Tunisi e molte altre.
Sport
Exquisite-kfind.png 	Per approfondire, vedi Sport a Roma.

Roma ha ospitato le Olimpiadi del 1960 e la prima edizione dei Giochi paralimpici. È stata ufficialmente candidata ad ospitare i giochi olimpici del 2020, fino al ritiro avvenuto nel febbraio del 2012 a seguito della decisione del governo italiano presieduto da Mario Monti di non garantire la copertura finanziaria; nella Capitale si sono disputate le finali dei due campionati del mondo di calcio organizzati in Italia (1934 e 1990). La città ha ospitato per due volte i campionati mondiali di nuoto: dal 1º all'11 settembre 1994 la VII edizione, tra il 18 luglio ed il 2 agosto 2009 la XIII. È stata per tre volte tappa finale del Giro d'Italia (1950, 1989 e 2009), oltre che una delle sedi delle partite dell'NBA Europe Live Tour (nel 2006 e nel 2007).

Ogni anno, in primavera, ospita la maratona di Roma, ritenuta da alcune riviste di corsa la migliore maratona cittadina del mondo[189].
Principali società sportive
Derby Lazio-Roma

A Roma vi sono diverse società sportive che gareggiano nel massimo campionato della loro disciplina:

    l'A.S. Roma e la S.S. Lazio, che si affrontano nel derby di Roma (calcio);
    la S.S. Lazio calcio a 5 (calcio a 5);
    la Pallacanestro Virtus Roma (pallacanestro);
    la Stella Azzurra Roma (pallacanestro)
    la S.S. Lazio Rugby, la Rugby Roma Olimpic, la Fiamme Oro Rugby e la Unione Rugby Capitolina (rugby);
    la S.S. Lazio Pallanuoto e l'A.S.D. Roma (pallanuoto);
    i Gladiatori Roma, i Grizzlies Roma e i Marines Lazio (football americano);
    i Roma Leones Lacrosse (Lacrosse);
    L'A.S.D. Ginnastica Romana e la Olos Gym 2000 (ginnastica artistica) partecipano al campionato di Serie A.

Impianti sportivi
Lo Stadio Olimpico

Secondo la mappatura degli impianti sportivi siti nel territorio comunale romano realizzata dal Prisp (Piano Regolatore Impianti Sportivi)[190], a Roma sono presenti circa 2 500 strutture per lo sport, tra cui 1 700 palestre per giochi di squadra, 1 100 spazi per il wellness, 231 campi scoperti e numerosi spazi all'aperto e piccoli impianti[191]. Di seguito ne sono elencati i principali:

    Stadio Olimpico, inaugurato il 17 maggio 1953 come Stadio dei Centomila: ha ospitato la seconda edizione dei campionati del mondo di atletica leggera (1987), due finali di Coppa dei Campioni (1976-1977 e 1983-1984) e due finali di UEFA Champions League (1995-1996 e 2008-2009);
    Stadio Flaminio: dal 2000 al 2011 ha ospitato le partite casalinghe della Nazionale Italiana durante il torneo di rugby Sei Nazioni;
    Foro Italico, impianto di nuoto, pallanuoto e tuffi;
    Centro Sportivo Giulio Onesti dell'Acqua Acetosa;
    Stadio dei Marmi;
    PalaTiziano: realizzato tra il 1958 e il 1960 quale impianto destinato ad accogliere alcuni eventi delle Olimpiadi del 1960, è tuttora in funzione e ospita manifestazioni sportive;
    PalaLottomatica (già PalaEUR), il più grande palazzo dello sport di Roma, inaugurato nel 1960, superbo esempio del Razionalismo italiano del XX secolo;
    Stadio Centrale del Tennis: qui si tengono ogni anno gli Internazionali BNL d'Italia, torneo di tennis facente parte del circuito ATP World Tour Masters 1000;
    Stadio del Nuoto;
    Ippodromo delle Capannelle (galoppo);
    Ippodromo Tor di Valle (trotto).

Personalità sportive legate a Roma
Exquisite-kfind.png 	Per approfondire, vedi Categoria:Personalità sportive legate a Roma.
Villa del Priorato di Malta, buco della serratura: da esso è possibile vedere solamente il cupolone[192]
Curiosità

Proverbi e modi di dire

Esiste un buon numero di proverbi e modi di dire che riguardano o nominano Roma:

    A Roma, comportati come un romano;
    Roma non fu costruita in un giorno; Un po' ppe' vorta fu ffatta Roma[193];
    Per conoscere Roma non basta una vita;
    È come andare a Roma e non vedere il Papa;
    Chi va a Roma perde la poltrona.
    Tutte le strade portano a Roma.

Appellativi

Roma possiede anche diversi appellativi. È chiamata:

    "Urbs/Urbe": già anticamente la parola Urbs indicava Roma per antonomasia;
    Caput fidei, "capitale della fede";
    Caput mundi, "capitale del mondo";
    Urbs Aeterna, Città Eterna;
    Città Santa;
    Città dell'acqua, per i suoi acquedotti e le sue fontane, per il simbiotico rapporto con il Tevere e per la grande disponibilità di acqua in generale.

Primati

    Secondo Sightmaps, Roma è la seconda città più fotografata al mondo dopo New York, prima in Europa[194].

Note

    ^ Sindaco. URL consultato il 6 settembre 2013.
    ^ Città-stato enclave di Roma.
    ^ Dati di riferimento alla superficie
    ^ a b Dato Istat al 30-09-2014. URL consultato il 17 febbraio 2015.
    ^ Tabella dei gradi/giorno dei Comuni italiani raggruppati per Regione e Provincia (PDF) in Legge 26 agosto 1993, n. 412, allegato A, Ente per le Nuove Tecnologie, l'Energia e l'Ambiente, 1 marzo 2011, p. 151. URL consultato il 25 aprile 2012.
    ^ Orazio, Carmen saeculare, vv. 11-12.
    ^ DiPI Online - Dizionario di Pronuncia Italiana. URL consultato il 14 giugno 2013.
    ^ Roma diventa Capitale. URL consultato il 14 luglio 2011.
    ^ Per la prima volta così detta da Albio Tibullo, cf. carmen 2,5,23 s.: "Romulus aeternae nondum formaverat urbis / moenia."
    ^ Cutrufo, p. 84.
    ^ Scoperte archeologiche rivelano che Roma ha 200 anni di più. URL consultato il 21 aprile 2014.
    ^ "Roma più vecchia di due secoli". URL consultato il 13 aprile 2014.
    ^ Il numero di abitanti della Roma augustea fu raggiunto solamente agli inizi del XIX secolo da Londra.
    ^ Centro Storico di Roma. URL consultato il 17 settembre 2014.
    ^ (EN) UNESCO - Centro storico di Roma. URL consultato il 23 agosto 2010.
    ^ Nel 1990 è stata pubblicata dall'UNESCO un'estensione e sono stati inclusi i beni compresi entro le mura di Urbano VIII.
    ^ Città del Vaticano. URL consultato il 20 settembre 2009.
    ^ Discorsi del Presidente Ciampi. URL consultato il 29 gennaio 2010.
    ^ Le istituzioni salutano Benedetto XVI. URL consultato il 29 gennaio 2010.
    ^ Superficie di Roma e dei suoi Municipi. URL consultato il 24 settembre 2009.
    ^ Superficie di New York: 1 214,4 km²; Mosca: 1 081 km²; Berlino: 892 km²; Madrid: 607 km²; Parigi: 105,4 km².
    ^ Aree verdi del comune di Roma. URL consultato il 23 agosto 2010.
    ^ a b Roma, un caso unico: nella storia, nel presente. URL consultato il 14 luglio 2011.
    ^ Classificazione sismica dei comuni italiani (PDF). URL consultato il 24 settembre 2009.
    ^ Porto di Fiumicino. URL consultato il 17 settembre 2010.
    ^ Parco naturale regionale del complesso lacuale di Bracciano-Martignano. URL consultato il 23 agosto 2010.
    ^ Classificazione dei climi di Köppen (PDF). URL consultato il 24 settembre 2009.
    ^ L'espressione romanesca ottobrata sta proprio a indicare la tipica giornata soleggiata e relativamente calda di ottobre.
    ^ Storia della neve a Roma. URL consultato il 24 settembre 2009.
    ^ I dati della tabella si riferiscono al periodo trentennale 1973-2003. URL consultato il 23 settembre 2010.
    ^ Rendina, 2007, 17.
    ^ a b c d L'ipotesi venne formulata da alcuni antichi cronisti di lingua greca e riportata dallo storico Plutarco.
    ^ L'ipotesi è una variante della leggenda troiana. Il nome avrebbe preso nome dai fondatori della città, anche se il vero fondatore fu solo uno dei due gemelli; cfr. Rendina, 2007, 17.
    ^ Ipotesi formulata da Servio Mario Onorato: Roma avrebbe significato "città del fiume".
    ^ Plutarco scrisse: "sulle rive dell'insenatura sorgeva un fico selvatico, che i Romani chiamavano ruminalis perché i gemelli vi furono allattati; i Romani chiamano Rumilia una dea che viene invocata durante l'allattamento dei bambini".
    ^ I due colli sono paragonabili, nella forma, a due mammelle.
    ^ In questo caso Roma avrebbe significato "città forte"; Plutarco scrisse: "[…] i Pelasgi, che, dopo aver visitato quasi tutte le terre abitabili e soggiogati quasi tutti i viventi, si fissarono dove sorge Roma, e per la propria forza in guerra diedero il nome alla città".
    ^ Liverotti.
    ^ L'ipotesi venne ritenuta possibile durante il Medioevo, ma, tranne un graffito pompeiano, non è documentata in nessun luogo.
    ^ Corriere della Sera dell' 11 dicembre 2001, pagina 49, articolo di Giovanna Cavalli; I gatti romani diventano "patrimonio bioculturale"
    ^ Roma: giunta comunale, gatti 'patrimonio bioculturale'
    ^ a b Focus (rivista) Extra n. 35, autunno 2008, "Roma", p. 78.
    ^ Roma: Emergenza Storno
    ^ Storni, ritornano sempre Corriere della Sera del 19 novembre 1998, pagina 49, articolo di Giovanna Cavalli e Fulco Pratesi
    ^ Sugli storni e i crescenti problemi di ecologia urbana che creano, si veda l'ottima scheda di Ecologia urbana.
    ^ Si veda L'invasione dei 20 mila gabbiani, Corriere della Sera 10 agosto 2011
    ^ a b Focus (rivista) Extra n. 35, autunno 2008, "Roma", p. 72.
    ^ G. Mattias, Il granchio di acqua dolce su WWF Roma XI web site. URL consultato il 30 maggio 2007.
    ^ Secondo Marco Terenzio Varrone.
    ^ Gabba, pp. 27-43.
    ^ Gabba, pp. 43-81.
    ^ Gabba, pp. 87-106.
    ^ Gabba, pp. 107-147.
    ^ Gabba, pp. 277-279.
    ^ Roma raggiunse formalmente il Golfo Persico solo dal 115 al 117. Altrimenti, il confine orientale era rappresentato dall'Eufrate e dal deserto siriano.
    ^ Gabba, pp. 303-314.
    ^ Gabba, pp. 315-326.
    ^ Gabba, pp. 326-395.
    ^ Gabba, pp. 413-416.
    ^ Gabba, 396-404.
    ^ Gabba, pp. 419-422.
    ^ Gabba, pp. 428-435.
    ^ Gabba, pp. 447-449.
    ^ Gabba, pp. 450-458.
    ^ Ferdinand Gregorovius, citato da Rendina, 2007, 257.
    ^ Rendina, 2007, 257-304.
    ^ Rendina, 2007, p. 297.
    ^ Rendina, 2007, pp. 304-325.
    ^ Rendina, 2007, p. 326.
    ^ Rendina, 2007, p. 335.
    ^ Rendina, 2007, pp. 404-418.
    ^ Rendina, 2007, pp. 419-449.
    ^ Rendina, 2007, pp. 449-450.
    ^ Rendina, 2007, pp. 453-465.
    ^ Rendina, 2007, pp. 491-493.
    ^ Rendina, 2007, p. 486.
    ^ Rendina, 2007, pp. 527-536.
    ^ Rendina, 2007, pp. 537-568.
    ^ Rendina, 2007, p. 651.
    ^ Rendina, 2007, pp. 654-677.
    ^ Rendina, 2007, pp. 677-678.
    ^ Rendina, 2007, pp. 679-742.
    ^ Rendina, 2007, pp. 743-756.
    ^ Rendina, 2007, pp. 756-766.
    ^ Rendina, 2007, 822-853.
    ^ Rendina, 2007, pp. 854.
    ^ a b Rendina, 2007, pp. 854-888.
    ^ Rendina, 2007, pp. 890-910.
    ^ a b Rendina, 2007, pp. 911-938.
    ^ Statuto comunale, capo I art. 3.
    ^ Statuto del Comune di Roma, Capo I, art. I comma 3 (PDF). URL consultato il 14 luglio 2011.
    ^ Le sette nuove meraviglie. URL consultato il 19 settembre 2009.
    ^ Touring Editore, p. 60.
    ^ Simboli di Roma. URL consultato il 20 settembre 2009.
    ^ Il Palazzo Senatorio e la Torre Campanaria del Campidoglio. URL consultato il 14 luglio 2011.
    ^ Rendina, 2007, p. 23.
    ^ Quirinale.it.
    ^ Nell'antichità la fondazione di Roma veniva ricordata nell'enunciazione delle date in latino, Ab Urbe condita, "dalla fondazione di Roma", come data di riferimento.
    ^ Giardina, p. 49.
    ^ Le chiese di Roma illustrate - Palombi Editori (Collana a cura dell'Istituto Nazionale di Studi Romani). URL consultato il 24 febbraio 2010.
    ^ Sgarbi, 177.
    ^ Ravaglioli, 7.
    ^ Rendina, pp. 901-912.
    ^ Rendina, pp. 1301-1306; passim.
    ^ Rendina, p. 802.
    ^ Rendina, p. 1188.
    ^ Rendina, p. 323.
    ^ Lozzi Bonaventura, pp. 27-60.
    ^ Lozzi Bonaventura, pp. 61-69.
    ^ Lozzi Bonaventura, 71-83.
    ^ Lozzi Bonaventura, p. 125.
    ^ Lozzi Bonaventura, p. 122.
    ^ Lozzi Bonaventura, 153-171.
    ^ Lozzi Bonaventura, pp. 133-151.
    ^ Rendina, p. 987.
    ^ Rendina, pp. 1292.
    ^ Roma, città più verde d'Europa. URL consultato il 23 settembre 2009.
    ^ Rendina, p. 40.
    ^ Assessorato all'Urbanistica. URL consultato il 17 luglio 2010.
    ^ Al giugno 2010 l'anagrafe registrava 2 864 519 abitanti, a cui bisogna aggiungere circa 118 000 residenti di comodo (cioè che vivono stabilmente a Roma ma risultano residenti altrove), circa 100 000 studenti fuori sede, circa 23 000 persone senza fissa dimora e 799 residenti nella Città del Vaticano, per un totale di 3 106 318 abitanti. Insieme con circa 868 000 persone, che per motivi di lavoro, studio o turismo, quotidianamente si trovano a Roma, la città raggiunge la cifra di circa 3 974 318 abitanti; cfr. Roma oltre i tre milioni di abitanti. URL consultato il 5 settembre 2010.
    ^ Statistiche I.Stat - ISTAT;  URL consultato in data 28 dicembre 2012.
    ^ Cutrufo, 35.
    ^ Dati ISTAT. URL consultato il 22 novembre 2014.
    ^ Traina-Bernardi Perini, pp. 22-27.
    ^ Giardina, p. 40.
    ^ Dal greco ἑκκλησία, assemblea.
    ^ Gabba, p. 359.
    ^ Rendina, p. 247.
    ^ Rendina, pp. 247-248.
    ^ Rendina, p. 1254.
    ^ Museo di Roma in Trastevere. URL consultato il 6 luglio 2010.
    ^ Umberto I. URL consultato il 16 agosto 2010.
    ^ a b c Qualità della vita (PDF). URL consultato il 12 gennaio 2012.
    ^ Cartelloni abusivi, lotta a colpi di firme. URL consultato il 13 agosto 2010.
    ^ (EN) Rome suffers attacks by new vandals. URL consultato il 13 agosto 2010.
    ^ (EN) Urban Scrawl: Rome's Graffiti Pits Artists Against Clean-Up Crews. URL consultato il 13 agosto 2010.
    ^ Qualità della vita 2010 - Mercer. URL consultato il 5 luglio 2010.
    ^ Roma e Milano maglie nere dei reati. URL consultato il 31 ottobre 2011.
    ^ Indagine della Sapienza. URL consultato il 5 luglio 2010.
    ^ I Poli e le Biblioteche SBN. URL consultato il 25 settembre 2013.
    ^ Rendina, 317.
    ^ Scuole in Italia. URL consultato il 7 luglio 2010.
    ^ Cutrufo, p. 52.
    ^ La Sapienza scala le classifiche Unico ateneo italiano nella top 100 - Roma - Repubblica.it
    ^ a b c Musei di Roma. URL consultato il 3 giugno 2010.
    ^ Piano Regolatore Sociale - Municipio I. URL consultato il 3 giugno 2010. (PDF)
    ^ Sport e cultura: ecco l'estate dei romani. URL consultato il 16 agosto 2010.
    ^ Storia della radio. URL consultato il 16 agosto 2010.
    ^ Dati maggio 2014 di Accertamenti Diffusione Stampa
    ^ Rendina, 294-295.
    ^ Secondo Tito Livio e Quintiliano, la satura nacque proprio a Roma.
    ^ Sacrosanctum Concilium, art. 116.
    ^ Rendina, 1143-1144.
    ^ a b Rendina, p. 366.
    ^ Rendina, pp. 365-368.
    ^ Roma Cinema Fest. URL consultato il 23 agosto 2010.
    ^ Estate Romana. URL consultato il 4 luglio 2010.
    ^ La Biennale di Roma. URL consultato il 4 luglio 2010.
    ^ Quadriennale di Roma. URL consultato il 4 luglio 2010.
    ^ Il Romics nella Nuova Fiera di Roma
    ^ Homepage del Romics
    ^ Municipi - Strutture territoriali. URL consultato il 14 luglio 2011.
    ^ Cutrufo, pp. 57-58.
    ^ a b c Rapporto Censis 2006, Censis.it. URL consultato il 3 febbraio 2010.
    ^ Cutrufo, p. 87.
    ^ Dati all'aprile 2010; cfr. Cutrufo, p. 60.
    ^ (EN) ECM 2009 (PDF). URL consultato il 30 agosto 2010.
    ^ Cutrufo, p. 61.
    ^ Cutrufo, p. 54.
    ^ Cutrufo, p. 56.
    ^ Turisti a Roma, 2010 anno record. URL consultato il 14 luglio 2011.
    ^ Cutrufo, p. 55.
    ^ Zanazzo, 165.
    ^ La colonna un tempo dorata e posta nel Foro fu in seguito sostituita con una marmorea posta in cima alla Cordonata, in piazza del Campidoglio.
    ^ Cutrufo, 42.
    ^ RFI, La rete oggi in: Lazio. URL consultato il 5 gennaio 2015.
    ^ Roma metropolitane. URL consultato il 17 settembre 2012.
    ^ Agenzia SPL Roma. URL consultato il 21 maggio 2013.
    ^ Agenzia per la Mobilità di Roma Capitale, Orari ZTL. URL consultato l'8 gennaio 2015.
    ^ Agenzia per la Mobilità di Roma Capitale, Fascia verde e Anello ferroviario. URL consultato l'8 gennaio 2015.
    ^ ATAC, Le strisce blu a Roma. URL consultato l'8 gennaio 2015.
    ^ Agenzia per la Mobilità di Roma Capitale, Car sharing a Roma. URL consultato l'8 gennaio 2015.
    ^ Ambasciate estere a Roma. URL consultato il 28 giugno 2010. (PDF)
    ^ Ambasciata d'Italia presso la Santa Sede. URL consultato il 20 ottobre 2014.(PDF)
    ^ Ambasciata italiana presso la Santa Sede. URL consultato il 7 luglio 2011. (PDF)
    ^ Escluse le sezioni consolari delle varie ambasciate (dati aggiornati all'agosto 2007); cfr. Consolati in Italia. URL consultato il 28 giugno 2010. (PDF)
    ^ Paris, capitale internationale. URL consultato il 20 settembre 2009. (FR)
    ^ Les pactes d'amitié et de coopération. URL consultato il 16 luglio 2014. (FR)
    ^ Maratona di Roma. URL consultato il 25 giugno 2010.
    ^ Sito del PRISP. URL consultato il 1º febbraio 2013.
    ^ Impianti sportivi di Roma. URL consultato il 15 marzo 2012.
    ^ Rendina, 1314.
    ^ Zanazzo, 145.
    ^ Google Maps rivela le città più fotografate del mondo. Prima New York, poi Roma, Barcellona, Parigi (FOTO)

Bibliografia
Exquisite-kfind.png 	Per approfondire, vedi Bibliografia su Roma.

    Giggi Zanazzo, Proverbi romaneschi, Roma, Perino, 1886.
    Armando Ravaglioli, Le grandi piazze di Roma, 2ª ed., Roma, Tascabili Economici Newton, 1995, ISBN 88-7983-777-X.
    Alfonso Traina, Giorgio Bernardi Perini, Propedeutica al latino universitario, 6ª ed., Bologna, Pàtron Editore, 1998, ISBN 978-88-555-2454-4.
    Emilio Gabba, et al., Introduzione alla storia di Roma, Milano, LED, 1999, ISBN 88-7916-113-X.
    AA. VV., Il patrimonio dell'umanità, Milano, Touring Editore, 2004, ISBN 978-88-365-2948-3.
    Corrado Augias, I segreti di Roma, Milano, Arnoldo Mondadori Editore, 2005, ISBN 88-04-54399-X.
    Claudio Rendina, Enciclopedia di Roma, Roma, Newton Compton Editori, 2005, ISBN 88-541-0304-7.
    Massimiliano Liverotti, Il grande libro dei misteri di Roma risolti e irrisolti, Roma, Newton Compton Editori, 2007, ISBN 978-88-541-0894-3.
    Claudio Rendina, Roma ieri, oggi e domani, Roma, Newton Compton Editori, 2007, ISBN 978-88-541-1025-0.
    Andrea Giardina, Roma Antica, Roma-Bari, Editori Laterza, 2008, ISBN 978-88-420-7658-2.
    Maria Antonietta Lozzi Bonaventura, Roma antica. Viaggio nel tempo alla scoperta della città eterna, Subiaco, Guide ITER, 2009, ISBN 978-88-8177-143-1.
    Vittorio Sgarbi, L'Italia delle meraviglie. Una cartografia del cuore, Milano, Bompiani, 2009, ISBN 978-88-452-6381-1.
    Mauro Cutrufo, La Quarta Capitale, Roma, Gangemi Editore, 2010, ISBN 978-88-492-1950-0.

Voci correlate

    Area metropolitana di Roma
    Dialetto romanesco
    Diocesi di Roma
    Età regia di Roma
    Fondazione di Roma
    Impero romano
    Lazio
    Provincia di Roma
    Repubblica romana
    Roma Capitale
    Sindaci di Roma
    Suddivisioni di Roma
    Sette colli di Roma

Altri progetti

    Collabora a Wikiquote Wikiquote contiene citazioni di o su Roma
    Collabora a Wikizionario Wikizionario contiene il lemma di dizionario «Roma»
    Collabora a Commons Commons contiene immagini o altri file su Roma
    Collabora a Wikivoyage Wikivoyage contiene informazioni turistiche su Roma

Collegamenti esterni

    Roma nell'Enciclopedia Treccani
    Roma in Open Directory Project, Netscape Communications. (Segnala su DMoz un collegamento pertinente all'argomento "Roma")
    Sovrintendenza capitolina ai beni culturali
    Musei in Comune
    Storia dei monumenti, documenti storici ed eventi culturali
    Roma attraverso le sue suddivisioni
    Bibliografia romana

V · D · M
Capitali degli Stati e dei territori dipendenti d'Europa
V · D · M
Italia Capoluoghi di provincia, di città metropolitana e di regione italiani
V · D · M
Lazio · Comuni della città metropolitana di Roma
V · D · M
Via Francigena
V · D · M
Bandiera olimpica Città organizzatrici dei Giochi olimpici estivi Bandiera olimpica
V · D · M
Comuni del Parco naturale del complesso lacuale di Bracciano-Martignano
V · D · M
Comuni del Parco naturale di Veio
Controllo di autorità 	VIAF: 145348938 · GND: 4050471-2 · BNF: cb12139445g (data)
Antica Roma Portale Antica Roma
	
Lazio Portale Lazio
	
Roma Portale Roma
Wikimedaglia
Questa è una voce in vetrina, identificata come una delle migliori voci prodotte dalla comunità.
È stata riconosciuta come tale il giorno 7 novembre 2005 — vai alla segnalazione.
Naturalmente sono ben accetti suggerimenti e modifiche che migliorino ulteriormente il lavoro svolto.

Segnalazioni  ·  Criteri di ammissione  ·  Voci in vetrina in altre lingue  ·  Voci in vetrina in altre lingue senza equivalente su it.wiki

Categorie:

    Roma
    Sedi imperiali romane
    Città di pellegrinaggio
    Città benemerite del Risorgimento italiano
    Città medaglie d'oro al valor militare
    Città murate del Lazio
    Comuni d'Italia di confine

| [altre]
Napoli
Da Wikipedia, l'enciclopedia libera.
bussola Disambiguazione – Se stai cercando altri significati, vedi Napoli (disambigua).
Napoli
comune
Napoli – Stemma 	Napoli – Bandiera
(dettagli) 	(dettagli)
Veduta di Napoli
Veduta di Napoli
Localizzazione
Stato 	Italia Italia
Regione 	Regione-Campania-Stemma.svg Campania
Provincia 	Città metropolitana di Napoli-Stemma.png Napoli
Amministrazione
Sindaco 	Luigi De Magistris (Movimento Arancione) dal 1-6-2011
Territorio
Coordinate 	40°50′00″N 14°15′00″ECoordinate: 40°50′00″N 14°15′00″E (Mappa)
Altitudine 	17 m s.l.m.
Superficie 	117,27[1] km²
Abitanti 	989 845[2] (30-09-2014)
Densità 	8 440,74 ab./km²
Comuni confinanti 	Arzano, Casandrino, Casavatore, Casoria, Cercola, Marano di Napoli, Melito di Napoli, Mugnano di Napoli, Portici, Pozzuoli, Quarto, San Giorgio a Cremano, San Sebastiano al Vesuvio, Volla
Altre informazioni
Cod. postale 	da 80121 a 80147
Prefisso 	081
Fuso orario 	UTC+1
Codice ISTAT 	063049
Cod. catastale 	F839
Targa 	NA
Cl. sismica 	zona 2 (sismicità media)
Cl. climatica 	zona C, 1 034 GG[3]
Nome abitanti 	napoletani, partenopei
Patrono 	san Gennaro e santa Patrizia
Giorno festivo 	19 settembre
Cartografia
Mappa di localizzazione: Italia
Napoli
Posizione del comune di Napoli nell'omonima città metropolitana
Posizione del comune di Napoli nell'omonima città metropolitana
Sito istituzionale
« Della posizione della città e delle sue meraviglie tanto spesso descritte e decantate, non farò motto. "Vedi Napoli e poi muori!" dicono qui »
(Goethe citando un detto popolare nella lettera del 2 marzo 1787 in Viaggio in Italia)

Napoli (IPA: ['napoli] ascolta[?·info]; Nàpule in napoletano, pronuncia ['nɑːpələ] oppure ['nɑːpulə]) è un comune italiano di 989 845 abitanti[2], terzo in Italia per popolazione. La città è capoluogo della omonima città metropolitana e della regione Campania ed è situata in posizione pressoché centrale nell'omonimo golfo, tra il Vesuvio e l'area vulcanica dei Campi Flegrei. Con oltre 3 000 000 di abitanti[N 1] la città metropolitana di Napoli è la terza d'Italia dopo quella di Roma e quella di Milano, nonché la più popolosa dell'Italia meridionale.

Fondata nell'VIII secolo a.C., fu tra le città egemoni della Magna Græcia,[4] grazie al rapporto privilegiato con Atene,[5] ed esercitò una notevole influenza commerciale, culturale e religiosa sulle popolazioni italiche circostanti[6] tanto da diventare il centro della filosofia epicurea in Italia. Dopo il crollo dell'Impero romano, nell'VIII secolo la città formò un ducato autonomo indipendente dall'Impero bizantino; in seguito, dal XIII secolo e per circa seicento anni, fu capitale del regno di Napoli. Divenuta capitale del Regno delle Due Sicilie sotto i Borbone, conobbe un lungo periodo di sviluppo socioeconomico culminato in una serie di primati civili e tecnologici[7][8] tra cui la costruzione della prima ferrovia in Italia.[9][10] Dopo l'annessione al Regno d'Italia soffrì di un sensibile declino[11] esteso anche a tutto il sud Italia.[12][13] Per motivi storici, artistici, politici ed ambientali è stata, dal IX secolo fino ad oggi, tra i principali centri di riferimento culturale d'Europa.[14][15][16]

Sede della Federico II, la più antica università statale d'Europa,[17] ospita altresì l'Orientale, la più antica università di studi sinologici ed orientalistici del continente[18] e la Nunziatella, una delle più antiche accademie militari al mondo, eletta patrimonio storico e culturale dei Paesi del Mediterraneo da parte dell'Assemblea parlamentare del Mediterraneo.[19] Luogo d'origine della lingua napoletana, ha esercitato ed esercita un forte ruolo in numerosi campi del sapere, della cultura e dell'immaginario collettivo a livello nazionale.

Punto focale dell'Umanesimo attraverso l'Accademia Pontaniana,[20] centro della filosofia naturalistica del rinascimento,[21] culla dell'illuminismo in Italia,[22] è stata lungamente un punto di riferimento globale per la musica classica e l'opera attraverso la scuola musicale napoletana,[23] dando tra l'altro origine all'opera buffa.[24] Città dall'imponente tradizione nel campo delle arti figurative, che affonda le proprie radici nella pittura pompeiana, ha dato luogo a movimenti architettonici e pittorici originali, quali il rinascimento[25][26] e il barocco napoletano,[27] il caravaggismo,[28] la scuola di Posillipo[29] ed il Liberty napoletano,[30] nonché ad arti minori ma di rilevanza internazionale, quali la porcellana di Capodimonte[31] ed il presepe napoletano.[32] È all'origine di una forma distintiva di teatro,[33] di una canzone di fama mondiale[34] e di una peculiare tradizione culinaria[35] che comprende alimenti che assumono il ruolo di icone globali, come la pizza napoletana.[36]

Nel 1995 il centro storico di Napoli, il più vasto d'Europa, è stato riconosciuto dall'UNESCO come patrimonio mondiale dell'umanità.[37] Nel 1997 l'apparato vulcanico Somma-Vesuvio è stato eletto dalla stessa agenzia internazionale (con il vicino Miglio d'Oro, in cui ricadono anche i quartieri napoletani di San Giovanni a Teduccio, Barra e Ponticelli) tra le riserve mondiali della biosfera.[38]

Indice

    1 Geografia
        1.1 Geografia fisica
        1.2 Clima
    2 Storia
        2.1 Preistoria e protostoria
        2.2 Età antica
        2.3 Età medievale
            2.3.1 Il Ducato di Napoli
            2.3.2 Il periodo normanno-svevo
            2.3.3 Il periodo angioino
        2.4 Età moderna
            2.4.1 Il Regno aragonese Utriusque Siciliae
            2.4.2 Il Viceregno spagnolo
            2.4.3 Il periodo borbonico e la parentesi francese
        2.5 Età contemporanea
        2.6 Simboli
        2.7 Onorificenze
        2.8 Ricorrenze
    3 Monumenti e luoghi d'interesse
        3.1 Architetture religiose
        3.2 Architetture civili
        3.3 Architetture militari
        3.4 Urbanistica
        3.5 Siti archeologici
        3.6 Aree naturali
    4 Società
        4.1 Evoluzione demografica
        4.2 Etnie e minoranze straniere
        4.3 Lingue e dialetti
        4.4 Religione
        4.5 Tradizioni e folclore
        4.6 Istituzioni, enti ed associazioni
    5 Cultura
        5.1 Istruzione
            5.1.1 Archivi e biblioteche
            5.1.2 Ricerca
            5.1.3 Scuole
            5.1.4 Istituti per l'alta formazione
                5.1.4.1 Conservatorio musicale
                5.1.4.2 Accademia di belle arti
            5.1.5 Università
            5.1.6 Musei
        5.2 Media
            5.2.1 Radio
            5.2.2 Stampa
        5.3 Cinema
            5.3.1 Televisione
        5.4 Arte
            5.4.1 Architettura
            5.4.2 Pittura
            5.4.3 Scultura
            5.4.4 Arte minore
        5.5 Teatro
            5.5.1 Opera napoletana
            5.5.2 Teatro napoletano
        5.6 Musica
            5.6.1 Composizione
            5.6.2 Canzone napoletana
        5.7 Letteratura
        5.8 Filosofia
        5.9 Scienza
        5.10 Cucina
        5.11 Eventi
    6 Persone legate a Napoli
    7 Geografia politica
        7.1 Tessuto urbano e popolazione
        7.2 Suddivisioni amministrative
    8 Economia
        8.1 Settore primario
            8.1.1 Agricoltura
            8.1.2 Artigianato
        8.2 Settore secondario
        8.3 Settore terziario
    9 Infrastrutture e trasporti
        9.1 Strade
        9.2 Ferrovie
        9.3 Porti
        9.4 Aeroporti
        9.5 Mobilità urbana
    10 Amministrazione
        10.1 Sindaci
        10.2 Consolati
        10.3 Gemellaggi
    11 Sport
        11.1 Quadro generale
    12 Note
        12.1 Annotazioni
        12.2 Fonti
    13 Bibliografia
        13.1 Testi storici
        13.2 Storia
        13.3 Arte
        13.4 Architettura
        13.5 Musica
        13.6 Etnologia, etnografia, folclore
        13.7 Scienze
        13.8 Varie
    14 Voci correlate
        14.1 Storia
        14.2 Istituzioni
        14.3 Geografia
        14.4 Gastronomia
        14.5 Arte e cultura
    15 Altri progetti
    16 Collegamenti esterni

Geografia
Napoli 2.jpg
« Da quanto si dica, si narri, o si dipinga, Napoli supera tutto: la riva, la baia, il golfo, il Vesuvio, la città, le vicine campagne, i castelli, le passeggiate… Io scuso tutti coloro ai quali la vista di Napoli fa perdere i sensi! »
(Johann Wolfgang von Goethe, Italienische Reise)
Origine del nome
Neapolis nomos 84000057 R.jpg
Pur essendo certa l'origine etimologica del nome «Napoli», qui istoriato nella forma aggettivata "Neopoliton" su uno statere con Nike e Toro androprosopo del 275 a.C., derivi dal termine greco Neapolis (Νεάπολις) che significa «città nuova». Meno chiara, tuttavia, è la radice del nome Neapolis, tradizionalmente individuata nella contrapposizione all'antica Palepolis («città vecchia»),[39] che sorgeva nell'attuale località di Pizzofalcone.
Geografia fisica

Napoli sorge quasi al centro dell'omonimo golfo, dominato dal massiccio vulcanico Vesuvio e delimitato ad est dalla penisola sorrentina con Punta Campanella, ad ovest dai Campi Flegrei con Monte di Procida, a nord ovest-est dal versante meridionale della piana campana che si estende dal lago Patria al nolano.

La città storica è andata sviluppandosi prevalentemente sulla costa, in origine abitata dall'antico popolo degli Opici,[N 2] nome che indica la presenza sul posto di numerose cavità naturali, tuttora visibili, tra cui sono notevoli la grotta di Seiano, quella del Chiatamone[N 3] e quella di San Giovanni a Carbonara.[40] Il primo nucleo abitativo fu costituito dall'isolotto di Megaride, ove coloni greci diedero avvio al primo emporio commerciale[41] che comportò lo sviluppo della città odierna. Il territorio di Napoli è composto prevalentemente da colline (molti di questi rilievi superano i 150 metri d'altezza per giungere fino ai 452 m della collina dei Camaldoli), ma anche da isole, insenature e penisole a strapiombo sul Mar Tirreno.

Il territorio urbano, limitato a occidente dal complesso vulcanico a crateri multipli dei Campi Flegrei, ed a oriente dal Somma-Vesuvio,[42] ha una storia geologicamente complessa. Il substrato su cui poggia la città ha origine eminentemente vulcanica, ed è il prodotto di una serie di eruzioni dei due complessi. Per quanto riguarda il gruppo dei Campi Flegrei, avvenute nel tardo Pliocene o inizio Quaternario. I diversi autori distinguono tre periodi di attività, denominati Archiflegreo, ciclo antico (che portò alla formazione del caratteristico tufo giallo napoletano) e ciclo recente dei Campi Flegrei.[42]

I materiali vulcanici costituiscono l'unica fonte litogenetica dell'area, dato che anche i depositi alluvionali, o quelli provenienti da ambiente di spiaggia, non sono altro che il risultato del rimaneggiamento delle rocce eruttive. Da un punto di vista strettamente petrografico, i materiali possono essere classificati nei tre macrogruppi: lave, materiali piroclastici lapidei e materiali piroclastici sciolti. Le lave possono essere grossolanamente suddivise in lave di origine flegrea e lave di origine vesuviana; i piroclasti lapidei comprendono tufo grigio campano, piperno, tufo giallo stratificato e tufo giallo caotico; i piroclasti sciolti comprendono invece una serie di elementi di varia origine, che al di là delle distinzioni litogenetiche possono essere classificati in rimaneggiati e non rimaneggiati.[42]

Secondo la classificazione sismica nazionale, Napoli è ubicata in zona 2 (sismicità medio-alta), così come esposto nell'Ordinanza PCM n. 3274 del 20 gennaio 2003.[43]
Clima
Exquisite-kfind.png 	Per approfondire, vedi Clima di Napoli.

Napoli gode di un clima mediterraneo, con inverni miti e piovosi e estati calde e secche, ma comunque rinfrescate dalla brezza marina che raramente manca sul suo golfo. Il sole splende mediamente per 250 giorni l'anno.[44] La particolare conformazione morfologica del territorio del capoluogo, comunque, è tale da fare in modo che la città possieda al suo interno differenti microclimi, con la possibilità quindi di incontrare variazioni climatiche anche significative spostandosi di pochi chilometri. Ad esempio, più continentale rispetto al centro della città risulta essere la zona di Capodichino, al pari della maggior parte dei quartieri della zona nord del capoluogo, come Poggioreale o Secondigliano. Anche la zona dei Camaldoli, a causa della maggiore altitudine, si caratterizza per un clima leggermente più freddo nei mesi invernali, ed un clima meno afoso in quelli estivi. Non sono mancati però anche episodi di gelo (gli ultimi nel marzo 2005 e nel febbraio 2012).

Secondo la classificazione climatica italiana, Napoli è ubicata nella zona C.[45]
Napoli[46][47][48] 	Mesi 	Stagioni 	Anno
Gen 	Feb 	Mar 	Apr 	Mag 	Giu 	Lug 	Ago 	Set 	Ott 	Nov 	Dic 	Inv 	Pri 	Est 	Aut
T. max. media (°C) 	13 	13 	15 	18 	23 	26 	29 	30 	26 	22 	17 	14 	13,3 	18,7 	28,3 	21,7 	20,5
T. min. media (°C) 	4 	4 	6 	8 	12 	16 	18 	18 	15 	12 	8 	5 	4,3 	8,7 	17,3 	11,7 	10,5
Precipitazioni (mm) 	104 	98 	86 	76 	50 	34 	24 	42 	80 	130 	162 	121 	323 	212 	100 	372 	1 007
Umidità relativa media (%) 	75 	73 	71 	70 	70 	71 	70 	69 	73 	74 	76 	75 	74,3 	70,3 	70 	74,3 	72,3
Storia
Exquisite-kfind.png 	Per approfondire, vedi Storia di Napoli.
Preistoria e protostoria
Particolare del calco di arature di età neolitica rinvenuto in via Diaz.

A Napoli, allo stato attuale delle conoscenze, le più antiche tracce di frequentazione sono quelle del Neolitico Medio tipo Serra d'Alto trovate a piazza S. Maria degli Angeli (cioè tra l'acropoli e la necropoli di Partenope, la parte interna - opposta al mare - della collina di Pizzofalcone[49][50]), ove è noto anche un interessante livello dell'Eneolitico Antico e un altro del Bronzo Antico\Medio; l'Eneolitico Medio, tipo Gaudo, è noto più all'interno di quest'ultima dai vecchi rinvenimenti di Materdei, mentre il Bronzo Antico o meglio Medio Iniziale è presente fuori dal primo nucleo urbano della città di Napoli, a piazzale Tecchio[51], che si può considerare l'inizio dell'area flegrea (e anche in altri siti minori); infine il Bronzo Finale è noto da rinvenimenti nell'area costiera del porto di Napoli[52].
Età antica
Exquisite-kfind.png 	Per approfondire, vedi Partenope (storia).
Il mito della fondazione
Odysseus Sirens BM E440 n2.jpg

La fondazione della città di Napoli è strettamente legata al mito della sirena Partenope.

Le sirene erano creature mitologiche proprie della tradizione greca, esseri per metà donna e metà uccelli (e non pesci, come da errata tradizione medievale). Celebre era il loro canto ammaliatore che conduceva equipaggi e navi alla deriva.

Una versione del mito narra che la sirena Partenope, vanamente innamorata dell'eroe Ulisse, si suicidò gettandosi in mare da una rupe. Il suo corpo fu trasportato dalle onde sui lidi napoletani, dove sarebbe sorta in suo onore la città di Parthenope.

Altre versioni narrano invece della fuga sull'isolotto di Megaride della sirena con un mortale greco, e della fondazione della città da parte della coppia.

Da tale mito proviene la definizione di partenopei che ancora oggi identifica i napoletani.
Castel dell'Ovo, in figura, sorge sull'isolotto di Megaride, luogo dove fu fondato il primo nucleo urbano della città, Partenope
Una colonna del Tempio dei Dioscuri di Napoli, incorporata nella facciata della Basilica di San Paolo Maggiore

Partenope nacque sulla collina di Pizzofalcone e nell'isolotto di Megaride per mano cumana, nell'VIII secolo a.C., secondo la logica di una creazione di approdi e capisaldi nel golfo (epineion).

Con l'avvento dell'aristocrazia cumana espulsa dal tiranno Aristodemo di Cuma dopo la vittoria di Aricia nel 507 a.C.[53][54], la città rinacque come Neapolis (città nuova)[55].

La "Città Nuova" seppe in breve tempo sia sostituirsi a Cuma nei commerci marittimi sia assumere il controllo sul golfo.[56] Grazie all'influenza ateniese diventò tra i più importanti porti del Mediterraneo.

Dopo aver aperto le porte alla popolazione osca dell'entroterra campano, nel 326 a.C. la città venne conquistata dai Romani, conservando tuttavia la lingua greca almeno fino al II secolo d.C. In questo periodo la città costituì il punto focale della filosofia epicurea ed il luogo e residenza del ricco patriziato romano che trascorreva qui le pause di governo.

Nel 2 d.C. Augusto la scelse come sede dei giochi Isolimpici, sul modello di Olimpia, poiché era la città più "greca d'Italia".[57][58]

Con il termine dell'età antica e l'incalzare delle invasioni barbariche, la città si chiuse nelle sue mura. Le zone un tempo meta dell'aristocrazia romana caddero preda delle razzie e dell'incuria. Nel 476 l'ultimo imperatore romano d'occidente Romolo Augusto fu imprigionato nel Castel dell'Ovo, al tempo villa romana fortificata.
Età medievale
Il Ducato di Napoli
Exquisite-kfind.png 	Per approfondire, vedi Ducato di Napoli.
Il ducato autonomo di Napoli, provincia bizantina sopravvissuta fino al 1139

Nel 536 Napoli fu conquistata dai bizantini durante la guerra gotica e rimase saldamente in mano all'impero anche durante la susseguente invasione longobarda, divenendo in seguito ducato autonomo. Il primo duca, secondo la tradizione, sarebbe stato Basilio, nominato nel 660-61 dall'Imperatore bizantino Costante II,[59] anche se è probabile che egli fosse stato preceduto da altre persone con stesse mansioni, le quali erano comunque espressione delle cosiddette "famiglie magnatizie" cittadine. La vita del ducato fu caratterizzata da continue guerre, principalmente difensive, contro i potenti principati longobardi vicini e i corsari musulmani (genericamente definiti Saraceni), provenienti per lo più dal Nordafrica o dalla Sicilia, che era stata conquistata dagli Aghlabidi a partire dall'827.

In realtà l'avversione tra cristianesimo e islam trovò nel meridione italico ampi spazi di convergenza in nome della politica e dei comuni interessi commerciali. Questi ultimi determinarono di fatto una sostanziale amicizia tra Napoli ed il mondo musulmano, tanto che si verificò il disinvolto impiego da parte napoletana (ma campana in genere, dovendosi comprendere in questo discorso anche Amalfi) di mercenari, per lo più assoldati nell'insediamento del Traetto (in arabo ribāṭ). Prolungato artefice di questa politica fu il vescovo di Napoli e duca Attanasio II, a dispetto della scomunica comminatagli da papa Giovanni VIII.

Il X secolo fu caratterizzato da una politica di neutralità, che mirò a tener fuori Napoli dai giochi che si svolgevano intorno a lei. Da ciò trassero giovamento sia l'economia, che la cultura, consentendo da un lato lo sviluppo delle industrie tessili[N 4] e della lavorazione del ferro; dall'altro, un proficuo scambio di materiale letterario e storico - sia religioso sia profano, sia greco sia latino - tra la città e Costantinopoli, da cui provenne ad esempio il greco Romanzo di Alessandro.[N 5]

Lo sviluppo del movimento iconoclasta da parte di Leone III l'Isaurico, e la conseguente disputa teologica tra quest'ultimo e Papa Gregorio II, ebbe come conseguenza il passaggio formale delle diocesi dell'Italia bizantina sotto l'autorità del patriarcato di Costantinopoli. Nei fatti, tuttavia, la disposizione di Leone III rimase inapplicata, e Napoli rimase fedele all'autorità del Papa. Come ricompensa per la posizione assunta nella disputa, la città fu elevata al rango di provincia ecclesiastica intorno al 990, e Sergio II ne fu il primo arcivescovo.[60]
Il periodo normanno-svevo
Exquisite-kfind.png 	Per approfondire, vedi Regno di Sicilia.
Statua marmorea di Federico II di Svevia, posta all'ingresso del palazzo Reale di Napoli

Nel 1139 i normanni di Ruggero II d'Altavilla conquistarono la città, ponendo fine al ducato: Napoli entrò così a far parte del territorio del Principato di Capua, nel neonato Regno di Sicilia, con capitale Palermo; ciononostante la città conservò la sede dell'arcidiocesi e acquisì grande importanza grazie al porto, che le permise di essere l'unica città italiana facente parte della lega anseatica.[61]

Passato il Regno di Sicilia in mano sveva sotto gli Hohenstaufen, Napoli fu compresa nel giustizierato di Terra di Lavoro, continuando ad accrescere la propria importanza come centro culturale dell'area. Tale processo culminò con la fondazione, avvenuta il 5 giugno 1224 ad opera di Federico II, dell'Università di Napoli. Si tratta del più antico istituto europeo del suo genere, vi si insegnarono fin dal principio diritto, arti liberali, teologia e medicina. Essa fu concepita come scuola indipendente dal potere papale, avendo fin dall'inizio lo scopo di formare i funzionari dello Stato ed in particolare giureconsulti esperti che servissero l'imperatore nelle dispute dinastiche.
Il periodo angioino
Exquisite-kfind.png 	Per approfondire, vedi Regno di Napoli.
San Ludovico di Tolosa che incorona il fratello Roberto d'Angiò (dipinto di Simone Martini)

Napoli divenne parte del regno angioino in seguito alle vittorie di Carlo I d'Angiò su Manfredi di Svevia nel 1266 a Benevento; e su Corradino di Svevia a Tagliacozzo nel 1268. Sotto il regno di Carlo II d'Angiò, furono istituiti formalmente i Sedili, organi amministrativi ripartiti per aree della città. Essi traevano la propria origine dalla fratrie dell'epoca greca e dalla Magna cura Regis e sarebbero rimasti in piedi fino al XIX secolo.

In seguito alla rivolta scoppiata in Sicilia nel 1282 (Vespri siciliani, causati anche dallo spostamento della capitale da Palermo a Napoli) e il passaggio dell'isola al dominio aragonese, Napoli, divenne la capitale del Regno di Napoli e uno dei più importanti centri di potere della penisola italiana. Succede a Carlo d'Angiò il figlio Carlo II ed in seguito il nipote, Roberto d'Angiò, detto "il Saggio", che fa di Napoli un centro culturale fra i più vivaci dell'Europa e del Mediterraneo. A questo periodo risalgono i soggiorni in città di Francesco Petrarca, Simone Martini, Giotto (che vi fonderà una scuola pittorica giottesca fra le più importanti d'Italia) e di Boccaccio, che nella basilica di San Lorenzo Maggiore conoscerà Fiammetta, ovvero Maria d'Aquino ed in seguito rimpiangerà i piacevoli anni trascorsi alla corte napoletana. Succederà al re Roberto, la nipote Giovanna I di Napoli nel 1343 e poi sarà il momento dei d'Angiò di Durazzo nel 1382 con Carlo di Durazzo, Ladislao I di Napoli e Giovanna II di Napoli.

L'ultima grande impresa degli angioini napoletani fu la spedizione militare di Ladislao I di Napoli, il primo tentativo di riunificazione politica d'Italia, agli inizi del XV secolo.
Età moderna
Il Regno aragonese Utriusque Siciliae
Exquisite-kfind.png 	Per approfondire, vedi Corona d'Aragona.
Alfonso il Magnanimo

Nel 1442 anche Napoli cambiò di mano, diventando una delle città più influenti del dominio aragonese. Sotto il regno di e Alfonso il Magnanimo (1442-1458), la città divenne una delle più importanti della Corona d'Aragona[62]. Nonostante alcuni episodi di insofferenza come la Congiura dei Baroni, il regno di Alfonso fu caratterizzato dall'ampliamento della città, la cui popolazione crebbe notevolmente fino a renderla la città più popolosa d'Occidente[63]. In questo periodo furono anche costruiti importanti monumenti cittadini, come l'Arco del Maschio Angioino (iniziativa che diede origine al cosiddetto Clima dell'Arco), Palazzo Filomarino, Porta Capuana, Palazzo Como.

Anche il clima culturale conobbe un notevole incremento, grazie al grande impulso dato da Alfonso alla biblioteca cittadina ed alla fondazione dell'Accademia Pontaniana. Le grandi somme profuse nella promozione della cultura diedero impulso ad un fiorire di attività, che resero Napoli protagonista dell'Umanesimo e del Rinascimento.
Il Viceregno spagnolo
Exquisite-kfind.png 	Per approfondire, vedi Repubblica Napoletana (1647).
Pedro Álvarez de Toledo

A partire dal 1501, in conseguenza delle Guerre d'Italia, Napoli perse la sua indipendenza. Dopo essere stata brevemente in mano francese fino al 1504, passò sotto la dominazione spagnola, e per oltre due secoli il regno fu governato da un viceré per conto di Madrid. Il lungo dominio spagnolo viene generalmente considerato dalla storiografia, specie di stampo crociano, un periodo oscuro e di regresso[64]. In effetti, esso lasciò tracce profonde sia nella lingua napoletana[65], che soprattutto nell'assetto urbanistico della città. Fu ad esempio sotto il viceré Pedro Álvarez de Toledo y Zúñiga che fu aperto il famoso asse viario omonimo, e furono costruiti i Quartieri Spagnoli.

Nel 1647 la città vide la famosa rivolta di Masaniello, partita da quella stessa Piazza Mercato in cui era stata tagliata la testa a Corradino di Svevia, e nata a causa del malgoverno spagnolo. Sei mesi dopo vi fu la nascita di un'effimera repubblica indipendente sotto la guida di Gennaro Annese e del nobile francese Enrico II di Guisa. La città fu messa sotto assedio e riconquistata dagli spagnoli, e successivi tentativi francesi di riconquistarla non ebbero buon esito.

Fu in questo periodo storico che Napoli e il suo territorio dovettero subire (oltre alla terribile eruzione del Vesuvio del 1631 e alla suddetta rivolta di Masaniello del 1647) anche la gravissima epidemia della peste che si diffuse nel 1656 e durò fino all'anno successivo. Nella sola città di Napoli per il contagio ci furono circa 240.000 morti.

Nel corso della guerra di successione spagnola l'Austria conquistò Napoli (1707), ma la tenne per pochi anni, fino al 1734, anno in cui il regno fu occupato da Carlo di Borbone, che vi ricostituì uno Stato indipendente che comprendeva tutto il sud Italia e la Sicilia.
Il periodo borbonico e la parentesi francese
Exquisite-kfind.png 	Per approfondire, vedi Regno delle Due Sicilie e Repubblica Napoletana (1799).
Ferdinando II delle Due Sicilie, metà del XIX secolo
I primati della Napoli borbonica
Coat of arms of the Kingdom of the Two Sicilies.svg

Il lungo regno dei Borbone di Napoli, e l'attenzione verso le innovazioni mostrate dai diversi sovrani di questa dinastia, hanno consentito a Napoli di conseguire una serie di primati.

Nel 1735 vi fu fondata la prima cattedra di astronomia d'Italia, e nel 1754 la prima di economia politica al mondo[66].

Nel 1782 fu effettuato a Napoli il primo intervento di profilassi anti-tubercolare in Italia[67], nel 1792 vi fu realizzato il primo Atlante marittimo del mondo[68]. Nel 1801 vi fu fondato il primo museo mineralogico del mondo.

Il 24 giugno 1818 fu varata a Napoli nei cantieri Filosa, nei pressi del Forte di Vigliena, la Ferdinando I, prima nave a vapore del Mediterraneo.[69]

Altro notissimo primato cittadino è quello dell'inaugurazione del primo tratto ferroviario in Italia, la ferrovia Napoli-Portici, a partire dalla Stazione di Napoli (Bayard), il 3 ottobre 1839.[66][70]. Napoli fu inoltre la prima città italiana, e la terza in Europa dopo Londra e Parigi, a dotarsi di un sistema di illuminazione pubblica a gas (1839)[66].

Sotto la dinastia dei Borbone di Napoli, la città rafforzò il suo ruolo divenendo, insieme a Parigi e Londra, una tra le principali capitali europee. Con la rivoluzione francese e le guerre napoleoniche, Napoli vide prima la nascita di una repubblica giacobina e poi la conseguente restaurazione borbonica. Nel 1806 fu nuovamente conquistata dalle truppe francesi condotte da Napoleone Bonaparte che affidò il regno a suo fratello Giuseppe e quindi, in seguito, a Gioacchino Murat. Nel 1815 con la definitiva sconfitta di Napoleone e il Congresso di Vienna Napoli ritornò nuovamente ai Borbone.

Nel 1860 il Regno delle Due Sicilie fu oggetto della spedizione dei Mille di Giuseppe Garibaldi e successivamente invaso dal regno di Sardegna. Napoli fu abbandonata da Francesco II di Borbone per "garantirla dalle rovine e dalla guerra ... risparmiare a questa Patria carissima gli orrori dei disordini interni e i disastri della guerra civile"[71], e fu tentata una prima difesa con la battaglia del Volturno e quindi con l'assedio di Gaeta. A seguito della sconfitta delle truppe borboniche, Napoli fu annessa al regno d'Italia e perse il proprio status di capitale. Come conseguenza, le strutture di governo statale presenti in città furono smantellate. Con l'unità anche le attività industriali andarono in rovina, furono trasferite o fortemente ridimensionate (come nel caso delle officine di Pietrarsa)[72], innescando una profonda crisi socioeconomica. Si riporta, a tal proposito, un giudizio di Gaetano Salvemini:
« Se dall'unità il Mezzogiorno è stato rovinato, Napoli è stata addirittura assassinata: ha perduto la capitale, ha finito di essere il mercato del Mezzogiorno, è caduta in una crisi che ha tolto il pane a migliaia e migliaia di persone. »
(Gaetano Salvemini, Scritti sulla questione meridionale, 1896-1955[73])

Il tesoro del Regno delle Due Sicilie, per la maggior parte custodito nel Banco omonimo,[N 6] fu utilizzato per rinsanguare i bilanci del regno di Sardegna, che era vicino al fallimento, e degli altri territori annessi, del pari indebitati. Il sistema fiscale piemontese fece aumentare vertiginosamente le tasse a carico dei napoletani; questo aumentò la crisi sociale ed industriale napoletana, mentre l'industria ed il commercio piemontese ebbero la possibilità di essere incrementati.[20]
Età contemporanea
« Insomma, fascisti, a Napoli piove, che ci state a fare? »
(Michele Bianchi, segnale convenuto per la Marcia su Roma[N 7])

La povertà dei quartieri popolari, iconicamente descritti da Matilde Serao in Il ventre di Napoli, fu all'origine, a fine secolo XIX, di una profonda trasformazione urbanistica. A seguito dello scoppio di una grave epidemia di colera nel 1884, fu promulgata la legge per il Risanamento di Napoli. Essa diede attuazione ai numerosi ma inattuati progetti di risistemazione urbanistica della città concepiti durante il periodo borbonico. In questo periodo furono demoliti numerosi palazzi popolari, costruiti nuovi edifici borghesi detti umbertini ed aperte le arterie di via Duomo e del Rettifilo.
24 ottobre 1922, adunata delle camicie nere di Napoli, Mussolini sul palco delle autorità

Nei primi anni venti del XX secolo, Napoli fu sede di uno dei più importanti Fasci di Combattimento italiani, ad opera in particolare di Aurelio Padovani, Raffaele Tarantini, Domenico Miranda, Luigi Ricci, Alberto Navarra, e Nicola Sansanelli. Il 24 ottobre 1922 La città fu teatro della grande adunanza di camicie Nere che fu l'atto preparatorio della Marcia su Roma. I dettagli della Marcia furono discussi e decisi dal Consiglio del partito Nazionale Fascista all'Hotel Vesuvio di via Partenope.

Nel 1926 il territorio comunale venne ampliato con l'aggregazione dei comuni limitrofi di Chiaiano ed Uniti, Pianura, Secondigliano e Soccavo[74].
Uno «scugnizzo» armato durante le Quattro Giornate di Napoli

Data la sua natura di porto strategico per le attività navali nel Mediterraneo, Napoli fu, durante la seconda guerra mondiale, la città italiana che subì il numero maggiore di bombardamenti, con circa 200 raid aerei (tra ricognizioni e bombardamenti) dal 1940 al 1944, principalmente da parte alleata, di cui ben 181 soltanto nel 1943 e con un numero di morti stimato tra le 20 e le 25 000 persone, in gran parte tra la popolazione civile.[75][76]

Dopo la resa del regno d'Italia agli Alleati, avvenuta l'8 settembre 1943, Napoli fu teatro di una storica insurrezione popolare denominata successivamente le quattro giornate di Napoli (27-30 settembre 1943). Tale movimento, guidato dalla popolazione civile, con l'apporto di militari fedeli al cosiddetto regno del Sud, riuscì a liberare la città partenopea dall'occupazione delle forze armate tedesche.

L'avvenimento, che valse alla città il conferimento della medaglia d'oro al valor militare, consentì alle forze alleate di trovare al loro arrivo, il 1º ottobre 1943, una città già libera dall'occupazione nazista, grazie al coraggio e all'eroismo dei suoi abitanti ormai esasperati ed allo stremo per i lunghi anni di guerra. Napoli fu la prima, tra le grandi città europee, ad insorgere con successo contro l'occupazione nazista.[77]

La Napoli contemporanea è tra le più grandi e popolose metropoli italiane e mediterranee, conservando ancora la sua storica vocazione di centro culturale, scientifico ed universitario di livello internazionale, oltre che di grande città d'arte e primario polo turistico.
Simboli
Exquisite-kfind.png 	Per approfondire, vedi Stemma di Napoli.
Logo della città di Napoli, con lo stemma rosso e oro posto in alto
« troncato d'oro e di rosso, caricato dello stemma civico, con l'iscrizione in oro «Comune di Napoli» »

Lo stemma si compone di uno scudo sannitico diviso in due parti orizzontali di uguale altezza, quella superiore colorata d'oro e l'altra di rosso («troncato d'oro e di rosso»), sormontato da una corona turrita con cinque bastioni merlati visibili, di cui solo uno, quello centrale, dotato di porta d'ingresso. Secondo un'ipotesi, già dichiarata infondata dallo storico Bartolomeo Capasso,[78] l'oro simboleggia il sole, mentre il rosso la luna.[79][N 8]

Il gonfalone riprende i due colori dello stemma, oro e rosso, che occupano rispettivamente la metà superiore e la metà inferiore dell'intero drappo («troncato»), riprendendo simmetricamente la disposizione dei colori dello scudo araldico cittadino.[80]
Onorificenze

Napoli è tra le città decorate al valor militare per la guerra di liberazione; è stata infatti la prima città a liberarsi con le sue sole forze dall'occupazione nazi-fascista e quindi insignita della medaglia d'oro al valor militare per i sacrifici della popolazione e per le attività nella lotta partigiana durante la rivolta detta delle quattro giornate di Napoli.
Medaglia d'oro al valor militare - nastrino per uniforme ordinaria 	Medaglia d'oro al valor militare
	«Con superbo slancio patriottico sapeva ritrovare, in mezzo al lutto ed alle rovine, la forza per cacciare dal suolo partenopeo le soldatesche germaniche sfidandone la feroce disumana rappresaglia. Impegnata un'impari lotta col secolare nemico offriva alla Patria, nelle "Quattro Giornate" di fine settembre 1943, numerosi eletti figli. Col suo glorioso esempio additava a tutti gli Italiani, la via verso la libertà, la giustizia, la salvezza della Patria.[81]»
— Napoli, 27 - 30 settembre 1943, data del conferimento: 10 settembre 1944
Titolo di Città - nastrino per uniforme ordinaria 	Titolo di Città
	«Antico diritto»
— Napoli
Ricorrenze

    Inaugurazione anno giudiziario, data da scegliere di volta in volta in base all'ultima settimana di gennaio;
    San Vincenzo Ferreri (5 aprile);
    San Gennaro (19 settembre), la chiesa cattolica e altre chiese cristiane ricordano la morte di San Gennaro;
    Inaugurazione stagione sinfonica al teatro San Carlo (30 settembre);
    Quattro Giornate di Napoli (1º ottobre);
    Plebiscito di adesione al Regno d'Italia (21 ottobre);
    Inaugurazione stagione lirica al Teatro San Carlo (18 novembre).

Monumenti e luoghi d'interesse
Exquisite-kfind.png 	Per approfondire, vedi Centro storico di Napoli e Monumenti di Napoli.
Il centro storico visto da castel Sant'Elmo. In evidenza, il monastero di Santa Chiara, Spaccanapoli e il centro direzionale
Flag of UNESCO.svg Bene protetto dall'UNESCO
UNESCO World Heritage Site logo.svg Patrimonio dell'umanità
Centro storico di Napoli
(EN) Historic Centre of Naples
Targa unesco na.jpg
Tipo 	Architettonico, artistico
Criterio 	C (ii) (iv)
Pericolo 	Non in pericolo
Riconosciuto dal 	1995
Scheda UNESCO 	(EN) Scheda
(FR) Scheda

Napoli è una delle città a maggior densità di risorse culturali e monumenti nel mondo, che ne testimoniano l'evoluzione storico-artistica. Il centro storico, nel 1995, è stato inserito dall'UNESCO tra i patrimoni dell'umanità con la seguente motivazione:
« Si tratta di una delle più antiche città d'Europa, il cui tessuto urbano contemporaneo conserva gli elementi della sua storia ricca di avvenimenti. I tracciati delle sue strade, la ricchezza dei suoi edifici storici caratterizzanti epoche diverse conferiscono al sito un valore universale senza uguali, che ha esercitato una profonda influenza su gran parte dell'Europa e al di là dei confini di questa. »

Esso è il risultato di sovrapposizioni di stili architettonici racchiusi in circa 2 800 anni di storia, testimoniando così le varie civiltà che vi hanno soggiornato. Tutti fattori questi che gli hanno donato un valore universale senza eguali.[82] Su un territorio relativamente poco esteso sono presenti, tra gli altri, un grande numero di castelli, residenze reali, palazzi monumentali, chiese storiche e resti dell'età classica. L'eredità di questa storia millenaria si può comunque ammirare anche in tutta la città e nei suoi dintorni, che rendono la città di Napoli un museo a cielo aperto a tutti gli effetti.

L'area interessata dalla tutela comprende 14 quartieri. Avvocata, Montecalvario, San Giuseppe, Porto, Pendino, Mercato, Chiaia, San Ferdinando, Stella, San Carlo all'Arena, San Lorenzo e Vicaria e parte delle colline del Vomero e Posillipo. I quartieri San Giuseppe, Porto, Pendino, Mercato, San Lorenzo e Vicarìa, nello specifico, costituiscono il nucleo antico, corrispondente in buona parte all'area dei decumani.

Tuttavia, la scarsa valorizzazione e la mancanza di fondi per eventuali restauri, fa sì che parte di tale patrimonio, in particolare quello corrispondente al centro antico, ovvero all'area dei decumani, versi in rovina o in stato di degrado[83] (sono circa duecento[84] le chiese che solo nel centro storico hanno gravi problemi strutturali, altrettanti i palazzi; ma anche fontane, obelischi, architetture antiche, ecc.). Per superare questo problema, un accordo siglato tra regione Campania, comune e Ministero dei Beni Culturali, ha fatto sì che venissero stanziati nel giugno 2012 dall'Unione europea 100 milioni di euro per eseguire anche[N 9] lavori di restauro dei monumenti del centro storico più a rischio.[85][86]
Architetture religiose
Exquisite-kfind.png 	Per approfondire, vedi Catacombe di Napoli, Chiese di Napoli, Chiostri di Napoli e Edicole sacre di Napoli.
Duomo di Santa Maria Assunta, una delle principali chiese napoletane

Le catacombe cristiane che sorsero fuori le mura rappresentano le prime testimonianze di arte, storia e architettura della Napoli cristiana e che per secoli caratterizzarono la vita socio-religiosa della città.
Chiesa di San Domenico Maggiore, voluta da Carlo II d'Angiò, è tra le chiese napoletane più interessanti dal punto di vista storico-artistico-culturale

Le varie dominazioni straniere che hanno caratterizzato la storia di Napoli, influenzarono notevolmente anche la religiosità della città, come nel caso dei regnanti angioini ed aragonesi; nei secoli successivi la città fu saldamente legata alla controriforma, sotto il dominio degli Asburgo di Spagna.[87] Le chiese di Napoli, con i relativi chiostri, sono testimonianze artistiche, storiche ed architettoniche formatesi nell'arco di diciassette secoli; ad esse, seppur in maniera indiretta, sono legate per lo più le vicende storiche della città, quindi i suoi repentini cambiamenti.

Data la cospicua presenza sul territorio e dato il prestigio degli artisti che vi hanno lavorato al loro interno, gli edifici religiosi costituiscono una parte fondamentale del patrimonio monumentale cittadino. La cattedrale è quella di Santa Maria Assunta, una delle più grandi e più importanti della città, sia dal punto di vista storico-artistico che di mero folclore locale (avviene qui infatti il rito dello scioglimento del sangue di san Gennaro).
(FR)

« Ce qui nous a paru le plus extraordinaire à Naples, c'est le nombre et la magnificence de ses églises; je puis vous dire sans exagérer que cela surpasse l'immagination »
	(IT)

« La cosa che ci è sembrata più straordinaria, a Napoli, è il numero e la magnificenza delle sue chiese: posso dirvi, senza esagerare, che ciò oltrepassa l'immaginabile »
(Maximilien Misson[88])
Chiesa del Gesù Nuovo, domina la piazza omonima ed è una basilica napoletana simbolo del barocco
Chiesa dei Girolamini, uno dei complessi ecclesiastici più importanti della città

Nel XVII secolo a Napoli vi erano un centinaio di conventi e monasteri,[89] mentre circa 500 chiese nel XVIII secolo, tanto che le valse il soprannome di città dalle 500 cupole.[90]

In epoca più moderna, il periodo del risanamento, i terremoti e soprattutto i 181 bombardamenti della seconda guerra mondiale, hanno sottratto alla città partenopea più di sessanta chiese monumentali. Molte chiese proibite, dalle porte sbarrate da secoli o abbandonate senza custode, invece, continuano a possedere opere di alto valore artistico, come ad esempio la chiesa di Santa Maria della Sapienza su via Costantinopoli, quella dei Santi Severo e Sossio in largo San Marcellino o come quella dei Santi Marcellino e Festo, solo occasionalmente accessibile.[91]

Napoli continua a possedere un numero spropositato di chiese e conventi, valore che si aggira intorno al migliaio di unità,[84] il che la pone tra le città con il più alto numero di edifici di culto al mondo.[92] Se si considerano solo le chiese storiche, il numero è particolarmente elevato; esse arrivano a superare infatti le 200 unità nel solo centro antico[93] e le 350 nell'intero centro storico.[94]

Oltre le cinquecento unità, invece, sono le edicole sacre di Napoli,[95] mentre un centinaio sono i chiostri monumentali,[89] un vero e proprio elemento distintivo della città. Alcuni di questi oggi ospitano dipartimenti universitari, scolastici, ricreativi, oppure musei o addirittura istituti ospedalieri. Si pensi ai chiostri di San Pietro a Majella che ospitano l'omonimo conservatorio, oppure a due dei quattro chiostri di San Domenico Maggiore, che ospitano una palestra comunale e l'istituto scolastico Alfonso della Valle di Casanova, o ancora, il chiostro dei Santi Marcellino e Festo, nel quale hanno sede dipartimenti distaccati dell'Università Federico II ed il museo di Paleontologia.

La città possiede inoltre numerose aree cimiteriali monumentali. Il cimitero più vasto e quello storicamente ed artisticamente di maggior rilievo è il cimitero di Poggioreale, uno dei maggiori d'Europa che vede tra i punti di maggiore interesse il cosiddetto "quadrato degli uomini illustri", dove riposano alcune delle personalità che hanno dato lustro alla città. Un'altra parte importante da segnalare è quella della chiesa di Santa Maria del Pianto dalla quale si può giungere alle cappelle private di Totò, Eduardo Scarpetta ed Enrico Caruso.

Di particolar pregio è anche il cimitero delle Fontanelle (sebbene sia considerato dall'opinione comune, più una sorta di catacomba legata a rituali pagani che un normale cimitero). Realizzato in una cavità ubicata all'interno del rione Sanità, all'interno vi sono depositati migliaia di resti di ossa umane delle persone decedute a causa dell'epidemia di colera che investì Napoli nel XVII secolo.
Architetture civili
Exquisite-kfind.png 	Per approfondire, vedi Palazzi di Napoli e Ville di Napoli.

Nel corso della sua storia, per la sua felice posizione e il suo clima mite, Napoli è stata più volte scelta anche come luogo di villeggiatura da cui derivarono le prime costruzioni civili, rappresentate da ville imperiali.[96] Secondo gli esami storici, i primi a scoprirla sotto questo punto di vista furono i romani[96] (anche se alcune ricerche archeologiche hanno fatto intuire che vari luoghi della città furono individuati come "zone di ozio" anche dai greci); successivamente, anche tutte le altre dominazioni straniere videro in Napoli un luogo di vacanza, incrementando l'edificazione di sontuose ville entro e fuori le mura.
Palazzo Reale su piazza Plebiscito

L'edilizia civile in epoca medievale risentì ampiamente delle numerose guerre e dell'incertezza politica del periodo, molto più dell'architettura religiosa; di fatto poco o nulla resta in città dei palazzi edificati nel periodo ducale e vescovile. Successivamente, la classe di feudatari che si andò costituendo con l'instaurarsi della monarchia e che andò a trasferirsi progressivamente in città dopo l'avvento della dinastia angioina, iniziò ad edificare dimore e palazzi nobiliari anche con l'intento di prender parte alla vita di corte.
Galleria Umberto I, creata alla fine dell'Ottocento durante il grande intervento urbanistico definito dalla storiografia attuale "risanamento"

Nel periodo dell'Umanesimo numerose furono le testimonianze di palazzi lasciate in città, in particolare da artisti catalani e, a partire dal XV secolo, più marcata fu invece l'impronta toscana caratteristica dell'edilizia civile rinascimentale, seppur riletta in chiave partenopea. Furono gli anni in cui la città con Pedro Álvarez de Toledo y Zuñiga allargò i propri confini oltre le mura ed in cui si ebbe la fioritura più cospicua di palazzi nobiliari.[97] Grazie all'espansione a ovest, che portò alla nascita dell'odierna via Toledo, fu attirata così l'attenzione di molti nobili stranieri nell'accaparramento di uno spazio lungo la nuova arteria cittadina.

La fioritura più cospicua di edifici si ebbe tuttavia nel periodo del barocco, tra il XVII e XVIII secolo, con l'edificazione di nuovi palazzi o con i rifacimenti delle facciate di quelli preesistenti. A questo periodo risalgono infatti le due residenze reali di Napoli. Ancora, sempre nel corso della metà del XVIII secolo, nell'ambito del programma di rinnovamento edilizio del nuovo re Carlo di Borbone, fu costruito uno dei più grandi edifici d'Europa, il real Albergo dei Poveri.[98]

Dopo l'unità d'Italia, sul finire del XIX secolo, si avviò il grande progetto del risanamento di Napoli, che prevedeva l'abbattimento di un cospicuo numero di palazzi fatiscenti e l'edificazione di nuovi edifici con l'intento di riqualificare l'intera area. In questo piano furono interessate tutte le strutture presenti su corso Umberto I, il rione Amedeo, il borgo Santa Lucia e la zona di Santa Brigida, dove verrà costruita la galleria Umberto I.[99] A questo periodo, ma già nel corso del Settecento, risalgono anche le edificazioni di numerose ville in stile neoclassico negli spazi non ancora congestionati della città, come a Chiaia, al Vomero oppure a Posillipo.

Nel periodo del razionalismo italiano, con la presenza di architetti venuti da fuori, si progettarono importanti edifici come il palazzo del Banco di Napoli, il nuovo palazzo delle Poste (quest'ultimo edificio si presentò come un vero e proprio manifesto dell'architettura funzionalista e razionalista della città) e diversi altri ancora.
Architetture militari
Exquisite-kfind.png 	Per approfondire, vedi Mura di Napoli.
Port'Alba è un'antica porta della città di Napoli, situata sul lato sinistro dell'emiciclo di piazza Dante

Sin dall'epoca greca le mura cittadine si estendevano su un tracciato quadrangolare delimitato a nord sull'odierna via Foria, a sud dal corso Umberto I, ad ovest su via San Sebastiano e ad est su via Carbonara.[6] Queste saranno poi riprese anche in epoca romana,[100] costituendo quindi il centro antico della città.

Delle sostanziali modifiche furono compiute per accogliere i profughi dall'eruzione del Vesuvio del 79 d.C. e nel 440 per offrire rifugio alle popolazioni scampate dalle invasioni barbariche.[6]
Castel Sant'Elmo, con la caratteristica forma di stella a sei punte, è posto sulla collina del Vomero dalla quale domina l'intera città
Lo scenografico Maschio Angioino, l'antico Castrum napoletano, è uno dei monumenti-simbolo più rappresentativi della città di Napoli e tra i più famosi castelli d'Italia[101]

Napoli è una città che nel corso della sua storia ha visto l'avvicendarsi di diverse dominazioni straniere. A queste successioni sono dunque legati i diversi, numerosi assedi che dovette subire, soprattutto nel periodo del ducato autonomo. In questo periodo la città si ritrovò infatti in una continua e quasi ininterrotta sequenza di guerre, prevalentemente difensive, contro i principati longobardi di Benevento, di Salerno e di Capua, nonché contro gli imperatori bizantini, i pontefici ed infine i normanni che riuscirono ad espugnarla definitivamente nel 1137. A questo periodo in particolare, risalgono i primi due castelli cittadini: uno è il Castel dell'Ovo, direttamente sul mare, costruito sulle vestigia della Villa di Licinio Lucullo, con funzione prettamente difensiva delle coste cittadine data la sua posizione pressoché centrale rispetto al golfo; l'altro è il Castel Capuano, costruito nel 1153 per volere di Guglielmo I di Sicilia e che aveva sia il compito di proteggere l'entroterra di Napoli che di fungere da residenza reale.

In epoca angioina le mura si estendevano per circa 4,5 km comprendendo un'area di circa 200 ettari in cui risiedevano circa 30 000 abitanti. Il fossato a nord fu denominato carbonarius publicus in quanto vi venivano bruciati i rifiuti,[6] quello a ovest Lavinaius in cui fluivano le acque piovane prima di gettarsi in mare. Ulteriori modifiche furono effettuate nel XIV secolo da Carlo I d'Angiò in direzione della marina fino ad includere il Castel Nuovo; e nel 1484 dagli aragonesi in direzione del Carmine fino ad includere l'omonimo castello.[102] In questa fase furono edificati altri tre castelli: il Maschio Angioino,[N 10] che assunse il ruolo di residenza reale, il Castel Sant'Elmo, che aveva una funzione di controllo della città grazie alla sua favorevole posizione in altura e che prese il posto di una precedente torre d'osservazione normanna, ed il Castello del Carmine.

Durante il vicereame spagnolo furono intrapresi nuovi lavori di murazione, specialmente ad occidente dove si abbarbicava sulla collina fino a Santa Maria Apparente.[6] Nonostante le prammatiche dei viceré che vietavano l'edilizia abusiva e nonostante il fatto che ci fossero fuori le mura numerosi villaggi, continuò comunque l'afflusso di popolazioni dalle campagne determinando quel boom demografico che raggiunge il culmine nel 1656 con oltre 300 000 abitanti.[6] Al periodo del viceregno invece, risalgono il Castello di Nisida ed il forte di Vigliena.[103] La caserma Garibaldi infine, rappresenta l'ultimo castello napoletano, sorto poco prima l'unità d'Italia.

Con lo sviluppo delle tecnologie belliche, con la liberalizzazione dell'edilizia extra moenia avvenuta grazie agli austriaci, con i nuovi programmi urbanistici di Carlo III di Spagna e con le demolizioni dei Borbone di Napoli, le mura persero via via valore fino a scomparire del tutto.

La cinta muraria originale era intervallata da una serie di torri, dapprima erette in tufo e poi in piperno e pietra lavica[6] accompagnate lungo il percorso da una serie di portali dei quali sono ancora visibili testimonianze: porta Medina (1640) nell'attuale Montesanto, porta San Gennaro (1573) nell'attuale piazza Cavour, porta Capuana di vetuste origini, port'Alba (1625) nell'attuale piazza Dante.
Urbanistica
Exquisite-kfind.png 	Per approfondire, vedi Storia dell'urbanistica e dell'architettura di Napoli, Piazze di Napoli, Strade di Napoli e scale di Napoli.
Via dei Tribunali, il decumano maggiore dell'urbanistica ippodamea. Nell'immagine, il porticato del palazzo Filippo d'Angiò.

Tra le strade e piazze principali della città, vi sono di certo quelle che caratterizzano l'area dei decumani di Napoli: Spaccanapoli (decumano inferiore), via dei Tribunali (decumano maggiore), via dell'Anticaglia (decumano superiore), via San Gregorio Armeno, piazza del Gesù Nuovo, piazza Bellini, piazza San Domenico Maggiore, largo Corpo di Napoli, piazza San Gaetano e diverse altre. Il motivo di ciò è che in queste strade si concentra gran parte del ricco patrimonio artistico cittadino, in quanto fino al XVI secolo era vietato costruire fuori questi confini.
La centrale piazza Plebiscito, la più nota, grande e rappresentativa di Napoli[104]

Successivamente, voluta dal viceré Pedro Álvarez de Toledo y Zúñiga che la edificò nel 1536, fu pianificata via Toledo (denominata "via Roma" durante il ventennio fascista). A Napoli, fino al XVI secolo vigeva ancora il divieto assoluto di edificare nuove strutture al di fuori della cinta muraria, pressoché delimitante l'odierna area del centro antico.[97] Con la nuova strada, vi fu dunque un immediato sentimento di accaparramento dei nuovi spazi. Grazie alla pedonalizzazione, la strada è oggi il fulcro dello shopping cittadino, oltre che del turismo. La stessa strada, sfocia infine su piazza Trieste e Trento e su piazza del Plebiscito, quest'ultima una delle più importanti d'Italia. Vi si affacciano due importanti monumenti: il palazzo Reale e la basilica di San Francesco di Paola.

Il lungomare di Napoli prende il nome di via Caracciolo, in onore dell'ammiraglio Francesco Caracciolo fatto impiccare da Orazio Nelson sulla nave Minerva (già da lui comandata) nel golfo della città, per la sua adesione alla Repubblica Napoletana. La strada in realtà è recente, risale alla fine dell'Ottocento quando sostituì l'arenile che la villa reale (con l'Unità, "villa comunale") separava dalla riviera di Chiaia. Dal 2012 è diventato anch'esso un tratto interamente pedonale.

Data la sua peculiarità morfologica, le scale di Napoli sono divenute subito uno strumento di collegamento indispensabile. Le suddette, veri e propri complessi sistemi urbanistici, sono infatti degli antichi percorsi pedonali che congiungono le colline con il centro e la costa. I più antichi percorsi gradinati della città, il più delle volte, sono nati grazie all'interramento di torrenti o sorgenti, che un tempo scorrevano appena fuori la città.

Anche la storia di queste rampe è riconducibile per lo più alle espansioni fuori le mura del XVI secolo e costituiscono, oggi come allora, un tipico elemento caratterizzante l'urbanistica di Napoli.
Siti archeologici
Exquisite-kfind.png 	Per approfondire, vedi Siti archeologici a Napoli.
Il teatro romano di Neapolis. Nell'immagine, in particolare, è raffigurato il proscenio, rivestito da opus reticulatum.

L'ossatura dell'assetto urbano di Napoli era già definita in epoca greca e l'attuale forma del centro antico, rispecchia ancora la rielaborazione degli antichi tracciati ippodamei. La Napoli greca, oltre al già citato impianto urbano, ci ha lasciato altre testimonianze del suo passato: dalle mura (per esempio quelle di piazza Bellini) alle antiche torri di difesa, resti della necropoli, resti di templi, agli innumerevoli ambienti ed architetture poste nel suo sottosuolo.

Con l'avvento della civiltà romana, la città divenne una rinomata residenza estiva dell'impero, in cui imperatori e politici, amavano soggiornare per lunghi periodi.[105] A testimonianza della Napoli romana troviamo anche acquedotti, terme, mura, resti di templi, domus, ponti, ipogei.

Il sito archeologico più importante risulta essere quello della Napoli sotterranea, complesso di cunicoli sotterranei di età greca e la cui estensione pareggia quasi quella della città che è sorta in superficie[106] Tra gli stessi ambienti del sottosuolo, è possibile inoltre vedere anche i resti del teatro romano di Neapolis in cui si esibiva Nerone. Altri frammenti dello stesso teatro invece, possono essere visti dall'esterno lungo i decumani.

Come testimonianza della Napoli antica, vi sono anche le opere funerarie; le più famose sono le catacombe cristiane, anche se ne esistono esempi legati al periodo greco e preellenico, ed il mausoleo di Virgilio.

Altri importanti siti archeologici della città sono quelli situati nei sotterranei del complesso di San Lorenzo Maggiore, in cui si ammirano i resti dell'antico mercato;[107] quelli presenti nel parco archeologico di Posillipo; quelli relativi alla villa di Licinio Lucullo; e quelli del sottosuolo di Santa Chiara.
Aree naturali
Il «viale centrale» del parco di Capodimonte, la maggiore area verde della città di Napoli

Napoli possiede 33 giardini storici e parchi aperti al pubblico. Lo spazio più rilevante è senza dubbio quello del parco di Capodimonte, immensa distesa di verde di 134 ettari[108] che circonda diversi fabbricati settecenteschi ed in particolare l'omonima reggia.

La villa Comunale di Napoli (già "villa reale") fu invece fatta realizzare da Ferdinando IV su disegno di Carlo Vanvitelli nel 1780 per dare alla nobiltà napoletana un'oasi di gran ricercatezza sull'allora lungomare, impreziosendola di statue neoclassiche, fontane e alberi esotici.
L'isola di Nisida vista dal parco Virgiliano, con sullo sfondo Capo Miseno e alle spalle Procida ed Ischia
Parco sommerso di Gaiola, una piccola area marina protetta nei pressi del quartiere di Posillipo

Una veduta particolarmente suggestiva è offerta dal parco Virgiliano a Posillipo (anche detto "parco della Rimembranza"), posizionato su uno dei punti più panoramici della città che permette di osservare contemporaneamente le isole di Procida, Ischia e Capri, l'isolotto di Nisida, il golfo di Pozzuoli, l'eremo dei Camaldoli, il golfo di Bacoli, monte di Procida, il Vesuvio con la costa, la penisola Sorrentina, la Baia di Trentaremi con i suoi resti archeologici ed il centro storico di Napoli.

Altri spazi verdi della città sono il Parco Vergiliano a Piedigrotta (o della tomba di Virgilio), famoso per la presenza al suo interno della tomba monumentale di Giacomo Leopardi e del mausoleo di Virgilio; la villa Floridiana al Vomero, il cui parco fu realizzato nel 1817 da Dehnhardt e Antonio Niccolini in stile neoclassico con statue, finte rovine, boschetti, anfratti e un teatrino di verzura all'aperto; il real orto botanico, voluto dai Borbone e approvato da Giuseppe Bonaparte nel 1807 durante il governo napoleonico, che occupa attualmente 12 ettari di terreno nei quali sono ospitati 25 000 esemplari di piante di ogni genere disposte in collezioni all'aperto o in serre.

Sulla collina dei Camaldoli vi è invece il secondo spazio verde cittadino per estensione, il quale occupa tutta la zona nord occidentale fino al parco del Poggio ai Colli Aminei.

Oltre agli spazi verdi, Napoli è caratterizzata anche da un'area marina protetta di 42 ettari.[109] Le coste settentrionali di Napoli ospitano infatti il parco sommerso di Gaiola, esempio raro nel Mediterraneo di parco archeologico sommerso. Il parco, localizzato all'apice del promontorio di Posillipo intorno all'isolotto della Gaiola incorpora considerevoli valori ambientali a reperti archeologici di età romana, sommersi nel corso dei secoli da un fenomeno di bradisismo negativo che ha causato l'affondamento della costa di circa 6/8 metri.[110]

La Riserva naturale Cratere degli Astroni è un'oasi WWF.
Società
Evoluzione demografica

Nel primo censimento dello Stato unitario (1861), Napoli era il maggior comune italiano per abitanti. Cedette in seguito il primato a Milano e poi a Roma. Ciò a causa della mancanza di nuovi vani abitativi e all'alto costo delle case rispetto al resto del circondario della città.[111] Nel 1971 il comune di Napoli raggiunse la popolazione massima di 1 226 594 abitanti.

Abitanti censiti in migliaia[6][112]
Etnie e minoranze straniere

A partire dal 31 dicembre 2013, ci sono stati 47 031 immigrati che vivono a Napoli, pari al 4,75% della popolazione totale, il valore più basso per una grande città italiana. Ciò è dovuto principalmente a maggiori opportunità di lavoro nel nord. Tuttavia, il numero attuale è in aumento del 28,12 per cento rispetto all'anno precedente. La maggior parte degli immigrati provengono dall'Europa dell'Est e Asia.[113]

    Sri Lanka: 11 614;
    Ucraina: 8 360;
    Cina: 3 977;
    Romania: 2 255;
    Filippine: 1 910;
    Serbia: 1 375;
    Polonia: 1 238;
    Russia: 1 208;
    Rep. Dominicana: 1 024;
    Pakistan: 1 004.

Lingue e dialetti
Exquisite-kfind.png 	Per approfondire, vedi Lingua napoletana.
Giambattista Basile, uno dei primi scrittori e letterati in lingua napoletana

La lingua napoletana (napulitano) è una lingua romanza, riconosciuta dall'UNESCO come lingua a tutti gli effetti.[N 11][114]

Il napoletano ha subìto nella sua storia, come molte altre lingue, influenze e "prestiti" dai vari popoli che hanno abitato o dominato la Campania e l'Italia centro-meridionale: i coloni greci ed i mercanti bizantini nell'epoca del Ducato di Napoli fino al IX secolo, gli arabi e le dominazioni normanna, francese e spagnola.

Le prime testimonianze scritte si hanno già nel 960 con il famoso Placito di Capua, mentre la prima opera in prosa è considerata comunemente un testo di Matteo Spinelli, i Diurnali, un cronicon degli avvenimenti più importanti del regno di Sicilia dell'XI secolo fino al 1268.

Il napoletano sostituì il latino nei documenti ufficiali e nelle assemblee di corte a Napoli, dall'unificazione delle Due Sicilie, per decreto di Alfonso I nel 1442 e per oltre un secolo fu la lingua ufficiale del regno. Nel XVI secolo il re Ferdinando il Cattolico impose il castigliano come nuova lingua ufficiale e il napoletano di stato sopravviveva solo nelle udienze regie, negli uffici della diplomazia e dei funzionari pubblici. In seguito il cardinale Girolamo Seripando, nel 1554, stabilì poi che in questi settori venisse sostituito dal volgare toscano.

Il più celebre poeta napoletano d'età moderna è Giulio Cesare Cortese, di cui si ricorda la Vaiasseide, mentre la prosa in volgare napoletana diviene celebre grazie a Giambattista Basile, vissuto nella prima metà del Seicento, autore di un'opera famosa come Lo cunto de li cunti overo lo trattenemiento de peccerille, tradotta in italiano da Benedetto Croce, che ha regalato al mondo la realtà popolare e fantasiosa delle fiabe.[115]

Saranno proprio Cortese e Basile a porre le basi per la dignità letteraria ed artistica della lingua napoletana moderna.

Negli ultimi tre secoli, infatti, il napoletano è stato utilizzato con una certa frequenza e con notevoli risultati anche nell'arte. Nella letteratura e poesia, con Salvatore di Giacomo, Edoardo Nicolardi, Libero Bovio; nel teatro, che ha dato luogo al teatro napoletano; nella lirica, che tra il XVII e XVIII secolo (durante il periodo di maggior fulgore della scuola musicale napoletana) ha prodotto interi libretti di opere; nella musica, con la canzone classica napoletana; e nel XX secolo, anche nel cinema.
Religione
Exquisite-kfind.png 	Per approfondire, vedi Arcidiocesi di Napoli.

Luogo di approdo dell'apostolo Pietro in Italia,[116] Napoli fu uno dei primi luoghi del Cristianesimo in Occidente.[N 12]

Le prime catacombe partenopee,[N 13] risalenti al II ed al III secolo d.C., non furono adibite al culto, ma solo per usi funebri, secondo quanto stabiliva la legge romana.[117]

L'evangelizzazione della città si sviluppò nei primi secoli dell'era cristiana,[N 14] e la latinizzazione dei riti avvenne nel XII secolo, soprattutto ad opera di Ruggiero II il normanno. Per molti secoli le basiliche maggiori ospitarono i sedili di Napoli, organi amministrativi cittadini cui si deve tra l'altro opposizione all'istituzione del locale tribunale dell'Inquisizione (1547).

La città, tranne i quartieri occidentali afferenti alla diocesi di Pozzuoli, appartiene all'arcidiocesi di Napoli, retta dall'arcivescovo cardinale Crescenzio Sepe.[118] È organizzata in base a 13 decanati, con 500 luoghi di culto di cui 189 parrocchiali.[119]

In ambito islamico, presenze musulmane all'interno della città partenopea, anche se sporadiche, si ebbero fin dal IX secolo, in quanto essenzialmente avevano instaurato rapporti commerciali con i napoletani.[120] La diffusione dell'islam come chiesa organizzata, invece, avvenne in concomitanza con i flussi migratori degli anni ottanta quando sorsero le prime due moschee rispettivamente a piazza Garibaldi e piazza Municipio.[N 15] Più di recente, un'altra moschea è stata aperta a piazza Mercato[121] e, all'indomani degli attentati delle Torri Gemelle del 2001, la stessa moschea e la Diocesi di Napoli hanno redatto una dichiarazione comune Salam alaikum – Pax Vobiscum nella quale si confermano i principi di reciproco rispetto e buona convivenza.[121]

Infine, sono presenti anche una chiesa evangelica, una basilica anglicana e una comunità ebraica.
Tradizioni e folclore
Un vicolo tipico del centro storico di Napoli
« La città meno americanizzata d'Italia, anzi d'Europa. Eppure le truppe americane l'hanno avuta per tanto tempo. Ma una volta ripartiti questi soldati (a parte qualche moretto lasciato lì), tutto quanto era americano è stato cancellato. La forza dei napoletani sta in questo: nel loro carattere, nella loro tradizione, nelle loro radici. »
(Marcello Mastroianni[122])

La ricca e storica tradizione popolare di Napoli e la sua cultura millenaria hanno determinato nel corso del tempo un sentimento di napoletanità che sintetizza diverse abitudini e credenze del popolo locale. Questi elementi, alcuni dei quali anche pittoreschi e talune volte caricaturizzati, determinano così nel napoletano l'acquisizione di un'identità solida ed una forte appartenenza alla città, riassumendo addirittura il contesto folcloristico e culturale dell'intera regione ed in alcuni casi anche dell'Italia.[123]

Il bagaglio culturale, che va dalla musica alla cucina, dai riti sacri alle credenze mistiche, fa sì che alla città vengano associati diversi stereotipi che, in alcuni casi, vengono anche allargati al contesto nazionale. Pizza, sole, tarantella e mandolino, quattro simboli di Napoli,[N 16] sono infatti annoverati e riconosciuti come i più classici simboli (utilizzati alcune volte con accezione dispregiativa) dell'Italia nell'immaginario collettivo internazionale.
Il rito dello scioglimento del sangue di San Gennaro; secondo la leggenda, se quest'ultimo non si scioglie, una catastrofe è prossima ad avvenire

Tante altre invece sono le parole o le immagini che sintetizzano e rappresentano l'identità stereotipata napoletana: come il Vesuvio; il corno o il munaciello, che testimoniano la superstizione popolare; la mozzarella, simbolo assieme alla pizza della cucina napoletana e italiana; la tombola[124] tipico gioco natalizio che viene accompagnato alla smorfia napoletana,[124] altra invenzione popolare napoletana quest'ultima usata anche per il gioco del lotto, molto diffuso in città; poi c'è Pulcinella, una delle maschere italiane più famose e spesso usata per rappresentare l'italiano; infine vi è l'iconografia classica del vicolo napoletano, dominato dai bassi e dai panni stesi lungo la strada.[123]

Tra i riti religiosi invece, dominano la storica arte presepiale napoletana,[124] per rappresentare la scena della Natività; il miracolo di san Gennaro, che testimonia tutta la devozione religiosa del popolo ed in particolare, l'amore verso questo santo; ed infine il culto della Madonna dell'Arco.[123]
Istituzioni, enti ed associazioni

Di seguito sono elencate le istituzioni, enti ed associazioni avente sede a Napoli:
Villa Rosebery, una delle residenze ufficiali della Presidenza della Repubblica

    L'Allied Joint Force Command Naples (Comando della forza congiunta alleata a Napoli), base di comando della NATO;
    La Villa Rosebery, una delle tre residenze ufficiali del Presidente della Repubblica;
    L'Autorità per le Garanzie nelle Comunicazioni, un'autorità italiana di regolazione e garanzia, con sede principale a Napoli;
    L'Authority per i diritti dell'infanzia, ente fondato per la tutela dei diritti dei minori;[125] attualmente in fase di ridefinizione.
    La Città della scienza, museo scientifico nel quartiere di Bagnoli, volto a offrire una buona visuale del panorama scientifico e culturale italiano;[N 17]
    L'Osservatorio astronomico di Capodimonte, che promuove e realizza progetti a carattere scientifico e astronomico;
    L'Osservatorio Economico e Tributario, sito presso la Camera di Commercio di Napoli, che monitora la situazione economica partenopea;[126]
    La Sede della Provincia, ubicata a piazza Matteotti, che si occupa di vari servizi quali istruzione, ambiente e gestione dei rifiuti;
    La Sede della Regione Campania;
    Le Basi militari NATO. Napoli è sede del Comando delle forze alleate dell'Europa meridionale e del Commando delle forze navali alleate dell'Europa meridionale. La Nato di Bagnoli era una vera e propria città nella città occupata dai militari americani per circa cinquant'anni, ora a Lago Patria dove sono sorti i nuovi fabbricati con contributi anche regionali,[127] che si aggiunge alle altre basi a Capodichino, Camaldoli, Nisida ed Agnano;[128]
    La Sede dell'istituzione SRM e dell'Osservatorio sulle relazioni economiche tra Italia e Paesi Mediterranei, riconosciuta anche dal presidente della Repubblica Giorgio Napolitano;
    La Fondazione Giovanni Pascale;
    L'Ospedale Antonio Cardarelli;
    Il Secondo Policlinico;
    Il Banco di Napoli, che ha la sede principale a via Toledo e ha a disposizione 687 filiali distribuite nel sud Italia;
    La Sede dell'Eurocities Network, ovvero una rete istituzionale delle maggiori città europee;[129]
    La Sede del Fidiprof Centro-Sud;[130]
    La Sede dell'Osservatorio parlamentare europeo;[131]
    Sede del Corpo Italiano della Lazarus Union - CSLI Corps Saint Lazarus International, ONG che ha sede centrale a Vienna.

Cultura
Istruzione
Archivi e biblioteche
Complesso claustrale dei Girolamini, sede della biblioteca omonima

L'Archivio di Stato fu istituito nel 1808 al fine di concentrare presso un'unica sede tutti gli antichi archivi del Regno di Napoli.

Sul territorio del comune sono attive 14 biblioteche comunali.[132]

La biblioteca più antica della città e seconda in Italia per nascita è la biblioteca dei Girolamini, aperta al pubblico nel 1586.[133] La più grande, terza nel paese per dimensioni,[134] è invece quella Nazionale, aperta nel 1804 come "reale biblioteca di Napoli", nel palazzo degli Studi. Le collezioni librarie ivi ubicate erano state trasferite dalla reggia di Capodimonte per volontà reale. Divenuta "reale biblioteca borbonica" nel 1816, nel 1860 con l'unità d'Italia fu poi denominata biblioteca Nazionale.

Altre biblioteche, archivi o raccolte della città sono quelle dell'Università di Napoli (BUN), del conservatorio, la raccolta dell'archivio di Stato, la Fondazione Biblioteca Benedetto Croce, l'Istituto Italiano per gli Studi Storici, la biblioteca della società napoletana di storia patria, la biblioteca Tarsia.
Ricerca
La stazione zoologica Anton Dohrn, a Mergellina, comprende l'acquario più antico d'Italia

La città ospita numerosi centri di ricerca di notevole importanza, di seguito alcuni tra i più rilevanti:

    L'Istituto Italiano per gli Studi Filosofici, accademia culturale e scientifica di rilevanza internazionale con sede nello storico palazzo Serra di Cassano;
    La Stazione zoologica Anton Dohrn sita all'interno della villa Comunale, che comprende anche l'acquario più antico d'Italia e secondo più antico d'Europa (primo tra quelli ancora esistenti).
    L'European Marine Biological Resource Centre;
    L'Istituto Nazionale Tumori Pascale;
    La sede operativa dell'Osservatorio Vesuviano (quella storica è invece adibita a museo e si trova nei pressi del Vesuvio), il più antico osservatorio vulcanologico del mondo;
    Il Tigem (Telethon Institute of Genetics and Medicine), il Ceinge-Biotecnologie avanzate, l'Istituto di Ricerche sulla Combustione presso la Facoltà di Ingegneria dell'Università degli studi di Napoli Federico II e diversi istituti del CNR;
    L'Osservatorio astronomico di Capodimonte;
    La Sezione di Napoli dell'INFN (Istituto Nazionale di Fisica Nucleare) con sede presso il complesso universitario di Monte Sant'Angelo;
    L'Istituto Italiano per gli Studi Storici, fondato da Benedetto Croce, ha sede a palazzo Filomarino;
    L'Accademia Pontaniana, sorta nel XV secolo a Napoli come libera iniziativa di uomini di cultura. Riconosciuta con il regio decreto n. 473 del 10 ottobre 1825, si propone di coltivare le scienze, le lettere e le arti;
    La Società Nazionale di Scienze, Lettere e Arti.
    La Stazione Sperimentale per l'Industria delle Pelli e delle Materie Concianti, fondata nel 1885 per dare supporto tecnologico all'industria guantaria napoletana ed oggi centro di ricerca riconosciuto a livello internazionale per la chimica e la tecnologia conciaria.

Scuole
Complesso della Nunziatella, prima scuola militare al mondo tra quelle ancora operative senza soluzione di continuità

Uno degli istituti più importanti a Napoli è senza dubbio la scuola militare "Nunziatella", la più antica tra le scuole militari al mondo ancora attive,[135] nonché il più antico istituto italiano di formazione militare.

Nata nel 1787 ad opera di Ferdinando IV di Borbone sotto la denominazione di Real Accademia Militare, è stata eletta nel 2012 patrimonio culturale dei Paesi del Mediterraneo da parte dell'Assemblea parlamentare del Mediterraneo. Situata a Pizzofalcone in via Generale Parisi, 16, è stata fin dalle origini luogo di elevata formazione militare e civile, ed ha avuto tra i suoi professori ed alunni personalità del calibro di Francesco De Sanctis, Mariano d'Ayala, Carlo Pisacane, Enrico Cosenz e persino un re d'Italia, Vittorio Emanuele III. Tra i numerosissimi ex-allievi di prestigio, figurano altissimi gradi delle forze armate,[N 18] Presidenti del Consiglio, ministri, senatori e deputati del Regno delle Due Sicilie, del Regno d'Italia e della Repubblica Italiana, un presidente della Corte Costituzionale, nonché esponenti di assoluto rilievo del mondo culturale, politico e professionale italiano ed internazionale, tra cui un vincitore del premio Sonning. La bandiera della scuola è decorata da una croce d'oro al merito dell'Arma dei carabinieri (2012)[136][137] e da una medaglia di bronzo al valore dell'esercito (2008).[138] I suoi ex-allievi hanno meritato 38 medaglie d'oro, 147 medaglie d'argento e 240 medaglie di bronzo al valor militare, 1 al valor civile e numerosissimi altri riconoscimenti al valore.

Altri istituti storici napoletani di particolare importanza sono il liceo scientifico Giuseppe Mercalli, liceo classico Umberto I, il Sannazaro, il Genovesi, il Garibaldi, il liceo scientifico Elio Vittorini, il liceo Giambattista Vico, l'istituto Statale d'Arte "Filippo Palizzi", l'istituto Gian Battista Della Porta, l'istituto Pontano, il "Bianchi", il liceo statale Margherita di Savoia ed il complesso del Convitto Nazionale.
Istituti per l'alta formazione
Conservatorio musicale

Storica è la tradizione del conservatorio di San Pietro a Majella, fondato nel 1826 come "Regio conservatorio di musica" a seguito della fusione di altri quattro precedenti istituti, su volontà di Francesco I di Borbone. Oggi si tengono insegnamenti per tutti gli strumenti musicali ed è ospitato al suo interno un notevole museo della musica.
Accademia di belle arti

L'accademia di belle arti di Napoli è nata nel 1752 per volere di Carlo di Borbone. Ha ricoperto un ruolo molto importante nello sviluppo della pittura napoletana del XIX e XX secolo e più nello specifico, nella formazione della scuola di Posillipo.
Università
Sede della facoltà di Giurisprudenza alla Federico II

Le principali università di Napoli sono la Federico II, la SUN, L'Orientale e la Parthenope (ex Istituto Universitario Navale, già Regio Istituto Superiore Navale).

Fondata da Federico II nel 1224, l'Università degli Studi di Napoli, che ha assunto il nome del suo fondatore con decreto del 7 settembre 1987, è la più antica università statale e laica del mondo,[139] ed è considerato uno degli atenei più prestigiosi per gli studi ingegneristici, di medicina, giuridici e letterari.

L'Università degli studi di Napoli "L'Orientale", fondata nel Settecento dal padre missionario Matteo Ripa come "Collegio dei Cinesi", è la più antica università di orientalistica e sinologia del continente ed oggi tra le maggiori istituzioni europee per gli studi filologici e linguistici.

L'università di più recente istituzione è invece la Seconda Università degli Studi di Napoli, fondata nel 1989 per decongestionare quella federiciana; è articolata in poli omogenei situati nelle città di Aversa, Capua, Caserta, Santa Maria Capua Vetere, mentre è operativa in città la facoltà di medicina e chirurgia (quella che prima del decongestionamento era la prima facoltà di medicina dell'università di Napoli).

Napoli è inoltre sede della Pontificia Facoltà Teologica dell'Italia Meridionale che vi opera attraverso la Sezione San Tommaso d'Aquino e la Sezione San Luigi la prima delle quali è legata al seminario arcivescovile e trae origine dalla facoltà teologica già presente nel primo ordinamento dell'ateneo federiciano nel 1224 e la seconda alla Compagnia di Gesù (gesuiti). Altre università della città sono la Parthenope e la privata Suor Orsola Benincasa.
Musei
Exquisite-kfind.png 	Per approfondire, vedi Musei di Napoli.
Museo archeologico nazionale, collezione Farnese.

Napoli vanta un'offerta museale molto vasta: i musei napoletani, che sono numerosi proprio per l'importante ruolo che la città ha ricoperto nel corso della sua storia, espongono le varie opere raccolte o donate alla città.
Il salone da ballo della reggia di Capodimonte

I più importanti in assoluto sono il museo archeologico nazionale, ritenuto uno dei più importanti al mondo sia per la qualità che per la quantità delle opere esposte, principalmente quelle di epoca greco-romana;[103] il museo nazionale di Capodimonte, nell'omonima reggia, che custodisce opere pittoriche dei più grandi maestri italiani dal Rinascimento al barocco; il museo nazionale di San Martino, che raccoglie reperti relativi alla storia di Napoli, e il palazzo Reale di Napoli.
Una sala del palazzo Reale

Oltre a questi, altri musei importanti (anche a livello nazionale, per la qualità delle opere e per la loro natura), nonché indispensabili per descrivere e testimoniare l'evoluzione artistica che ha vissuto la città nel corso dei secoli, sono quelli del Pio Monte della Misericordia, dei Girolamini (prima quadreria pubblica della città),[140] del tesoro di San Gennaro, della ceramica "duca di Martina", del conservatorio di San Pietro a Majella, il MEMUS del teatro di San Carlo, la galleria di palazzo Zevallos, quelli dell'Opera di San Lorenzo Maggiore e Santa Chiara, il diocesano, il museo di villa Pignatelli, i civici Gaetano Filangieri e di Castel Nuovo, il museo di Pietrarsa, la galleria dell'Accademia ed infine quello della cappella Sansevero, quest'ultimo museo privato e gioiello di scultura del barocco napoletano.

Sebbene ricca di testimonianze del passato, Napoli è anche un laboratorio e un'importante vetrina internazionale d'arte contemporanea. Molto attivi in questo senso sono il palazzo delle Arti di Napoli (PAN) ed il museo d'Arte Contemporanea Donnaregina (M.A.D.R.E.). Più di recente, negli anni duemila, sono nate inoltre le Stazioni dell'arte, in cui le stazioni della metropolitana cittadina non vengono concepite come semplici luoghi di transito, ma come un vero e proprio spazio espositivo con opere di artisti di fama mondiale (come Joseph Kosuth, Mimmo Rotella, Mario Merz) o di artisti emergenti.
Chiostro maiolicato, parte del complesso del museo dell'Opera di Santa Chiara

Tra i musei scientifici, oltre alla Stazione zoologica Anton Dohrn, di particolare interesse sono quelli che fanno parte del Centro musei delle scienze naturali, che comprende il museo di Zoologia, di Paleontologia, di antropologia, di mineralogia e di Fisica. Vi sono inoltre l'Osservatorio astronomico di Capodimonte, e, presso la Seconda Università di Napoli, il museo di anatomia umana.
Media

Di seguito viene riportato l'elenco dei media di diffusione fruibili a Napoli:
Radio

    Radio Kiss Kiss;
    Radio Kiss Kiss Napoli;
    Radio Kiss Kiss Italia;
    Radio Capri
    Radio Club 91;
    Radio CRC;
    Radio Ibiza;
    Radio Marte;
    Radio Quinta Rete.

Stampa

    Roma, fondato nel 1862;
    Il Mattino;[N 19]
    Il Denaro;
    Corriere del Mezzogiorno;
    Il Giornale di Napoli;
    Il free press Il Napoli (edizione napoletana del gruppo edito da E Polis).

Tra i giornali partenopei, infine, è possibile citare anche le edizioni napoletane di

    la Repubblica;
    Leggo;
    City.

Cinema
Sophia Loren - 1955.JPG 		Totò.jpg
Sophia Loren, cresciuta a Pozzuoli, è considerata una delle attrici più celebri della storia del cinema 		Antonio de Curtis, in arte Totò, il "principe della risata": un'altra grande maschera napoletana

Nei primi anni del Novecento sorsero proprio a Napoli, nel quartiere Vomero, alcune tra le prime case di produzione cinematografica italiane. La prima in città fu la Partenope Film (originariamente Fratelli Troncone & C.), fondata da Guglielmo, Vincenzo e Roberto Troncone nel 1906. Quest'ultima fu attiva per circa vent'anni, con sede e teatri di posa in via Solimena.

Nel 1915 venne fondata ufficialmente la Polifilms del cav. Giuseppe Di Luggo. La casa produttrice, nata nel 1912 come società di distribuzione cinematografica con il nome De Luggo & C., nel 1914 venne trasformata in una manifattura cinematografica, denominata originariamente Napoli Film, con sede e teatro di posa in via Cimarosa.

Nel 1919 la Polifilms, in difficoltà economiche, cedette i suoi impianti e teatri di posa a Gustavo Lombardo, già titolare della società di distribuzione SIGLA (Società Italiana Gustavo Lombardo Anonima), il quale diede vita alla Lombardo Film, la futura Titanus.

Napoli è inoltre stata ampiamente rappresentata nella cinematografia nazionale e internazionale: grandi registi si sono succeduti negli anni, a partire dai Fratelli Lumiere che nel 1898 effettuarono alcune delle loro prime riprese sul lungomare di Napoli (rendendola di fatto una delle città con la testimonianza cinematografica più antica), passando attraverso gli anni sessanta e settanta con i film di Mario Monicelli, Roberto Rossellini, Pier Paolo Pasolini, Vittorio De Sica, Ettore Scola, Nanni Loy, Dino Risi e tanti altri, fino ad arrivare ai giorni nostri con Massimo Troisi, Giuseppe Tornatore, Gabriele Salvatores, Matteo Garrone e John Turturro. Tra i più importanti film ambientati a Napoli vi sono: Paisà, Viaggio in Italia, L'oro di Napoli, Il giudizio universale, La baia di Napoli, Matrimonio all'italiana, Ieri, Oggi, Domani e Carosello napoletano, vincitore del Prix International 1954 al festival di Cannes.
Televisione

    Retecapri;
    Napoli Canale 21;
    Canale 34 Telenapoli;
    Napoli Tivù;
    Televomero;
    Telecapri.
    Canale 8;
    Tele A;
    Canale 9 - Teleoggi;
    Televomero;
    Telecapri.

Produzione televisiva legata a Napoli:

    Un posto al sole;[N 20]
    Il ricatto;
    Il ricatto 2;
    La squadra;
    Il covo di Teresa;
    La nuova squadra;
    Assunta Spina;
    Il coraggio di Angela;
    Giuseppe Moscati;
    'O professore;
    Baciati dall'amore;
    Pupetta - Il coraggio e la passione;
    L'oro di Scampia;
    Gomorra - La serie.

Arte

Napoli ha sempre avuto un ruolo centrale nell'arte e nell'architettura italiana ed europea. Ciò è dimostrato dai numerosi edifici monumentali quali chiese, castelli, palazzi nonché dai numerosi musei che sono presenti in città.

La città è sede di eventi internazionali, uno fra tutti la Biennale dei giovani artisti dell'Europa e del Mediterraneo, svoltasi nel 2005 che ha visto partecipare 700 giovani artisti da paesi europei e mediterranei.

Napoli, infine, si è aggiudicata l'organizzazione del Forum Universale delle Culture 2013.[141]
Architettura
Exquisite-kfind.png 	Per approfondire, vedi Rinascimento napoletano, Barocco napoletano, Neoclassicismo napoletano e Liberty napoletano.
Basilica di San Lorenzo Maggiore, abside con deambulatorio in gotico francese

Sono diverse centinaia i palazzi o le chiese monumentali della città che ne testimoniano l'evoluzione artistica.

La storia architettonica nasce sostanzialmente sotto il regno angioino grazie al quale, terminati i conflitti con lo Stato Pontificio che avevano accompagnato il precedente regno svevo, nascono le prime chiese della città, tutte in stile gotico medievale prevalentemente di matrice italiana (Santa Chiara, San Pietro a Majella, Sant'Eligio Maggiore ed altre) seppur in taluni casi, come per la basilica di San Lorenzo Maggiore, unicum in Italia, anche di stampo francese.
Lo scalone monumentale a "ali di falco" del palazzo dello Spagnolo, architettura tipica del barocco napoletano

Dopo un successivo periodo rinascimentale, si entra nell'età dello sfarzoso barocco napoletano, periodo forse in cui l'architettura cittadina assume maggior consapevolezza di sé e che tutt'oggi mostra i suoi maggiori punti di spessore qualitativo, grazie ai rifacimenti delle facciate dei palazzi preesistenti o alle nuove edificazioni che vedono nei portali d'ingresso e negli scaloni monumentali i massimi punti caratterizzanti dello stile architettonico locale.[97] Uno degli elementi distintivi dei palazzi napoletani è infatti che, data la particolare conformazione urbanistica della città, caratterizzata da strette vie che non davano la possibilità di edificare o semplicemente di ammirare facciate di ampie vedute, come invece accadeva per i palazzi di altre città più "aperte" quali Roma, Firenze o Venezia,[97] il gusto artistico-architettonico locale si è focalizzato in particolari dell'edificio, come il portale d'ingresso o lo scalone monumentale, elementi questi tipici proprio dell'architettura rinascimentale e barocca napoletana.[97] Esempi in tal senso sono il palazzo dello Spagnolo, il palazzo Trabucco, palazzo Pignatelli di Monteleone, di Sangro, il palazzo Filomarino, quello Carafa della Spina e molti altri. Tuttavia, esempi di palazzi con facciate di particolare rilevanza si possono ammirare in quei contesti urbani dominati da slarghi, come il palazzo Doria d'Angri o il palazzo Gravina o il seppur incompleto palazzo Donn'Anna, edificato sul mare, palazzo Como, il palazzo Sanseverino (divenuto poi chiesa) e diversi altri.[97]
Palazzo Donn'Anna a Posillipo

Se gli stili rinascimentali e barocchi sono stati comunque due riletture locali di movimenti più ampi, seppur raggiungendo caratteristiche e peculiarità di particolare spessore qualitativo, nel corso del XVIII secolo la città di Napoli si è mostrata all'avanguardia nel campo dal momento in cui ha dato il via alla corrente del neoclassicismo, nata grazie alla scoperta degli scavi archeologici di Pompei ed Ercolano, i cui frammenti, esposti nel capoluogo campano, furono tra l'altro motivo per studiosi, curiosi ed artisti di tutto il vecchio continente dell'epoca, di accorrere in città. Le più importanti architetture neoclassiche sono: il teatro San Carlo, la basilica di San Francesco di Paola e le ville Floridiana, Rosebery e Pignatelli.[142]

Le nuove correnti industriali di fine Ottocento ed inizio Novecento portarono ad elaborazioni eclettiche, sfociando in delicate maniere floreali e innovazioni moderne che assumono identità locali, caratterizzanti in particolar modo le nuove ville vomeresi.

Successivamente a questa fase, nei primi decenni del XX secolo nasce il liberty napoletano, mentre negli anni trenta vi fu il periodo del razionalismo italiano. L'ultima grande realizzazione architettonica, invece, fu la Mostra d'Oltremare, un complesso di 720 000 m² comprendente edifici, padiglioni espositivi, fontane, ecc.; fu inaugurata nel 1940 e ripristinata negli anni cinquanta dagli stessi progettisti.

Tra gli architetti più rilevanti che hanno lavorato in città vi sono: Novello da San Lucano, Francesco Grimaldi, Cosimo Fanzago, Domenico Antonio Vaccaro, Ferdinando Fuga, Nicola Tagliacozzi Canale, Ferdinando Sanfelice, Domenico Fontana, Luigi Vanvitelli e Luigi Giura.
Pittura
Exquisite-kfind.png 	Per approfondire, vedi Pittura napoletana.
				
Luca Giordano, uno dei più importanti pittori europei del Seicento
		
Francesco Solimena, tra i massimi pittori e frescanti del Settecento napoletano
		
Domenico Morelli, tra i principali pittori del Novecento

L'arte pittorica a Napoli ha origini molto antiche, risalenti al periodo della sua fondazione. Tuttavia, non sono rimaste tracce apprezzabili né del periodo greco, né di quello romano. Quest'ultimo può però essere rappresentato attraverso lo studio della pittura pompeiana, comune a tutte le città del golfo di Napoli. Del pari sono poco presenti testimonianze dell'epoca normanna, sveva e bizantina.

Le continue dominazioni straniere dei secoli successivi non consentirono il formarsi di una vera e propria scuola pittorica locale. Tuttavia, i frequenti arrivi in città di artisti forestieri, principalmente di stampo toscano, come Pietro Cavallini, Giotto, Simone Martini, Giorgio Vasari e Marco dal Pino, consentirono, nei secoli tra il XIV ed il XVII, l'emersione di una serie di personalità autoctone. Tra tutti, si ricordano Colantonio, Fabrizio Santafede e Giovanni Antonio Amato.

La Scuola pittorica napoletana in senso stretto nacque solo nel XVII secolo con l'arrivo in città di Caravaggio, sul solco del quale un attento e cospicuo gruppo di pittori locali diede origine alla corrente del caravaggismo. Si crearono le prime botteghe, dove operarono artisti del calibro di Jusepe de Ribera, Massimo Stanzione, Salvator Rosa, Luca Giordano, Battistello Caracciolo e Mattia Preti. Napoli divenne così molto ricettiva alla pittura, tanto da attirare l'attenzione anche degli esponenti del rinascimento emiliano come Domenichino, Guido Reni e Giovanni Lanfranco. Questi ultimi soggiornarono a Napoli per diverso tempo, lasciandovi importanti lavori e fornendo un punto di vista più ampio rispetto al consistente nucleo caravaggista.
Castel dell'Ovo dalla spiaggia, Anton Sminck van Pitloo (Scuola di Posillipo)

Il Settecento napoletano vide una continuazione del tardo-barocco e un maggiore interesse verso la decorazione. In particolare si ammirano le opere de Francesco Solimena e Francesco De Mura, mentre Fedele Fischetti fu chiamato ad eseguire affreschi in numerosi palazzi nobiliari, tra i quali la reggia di Caserta.

Nel XIX secolo la pittura napoletana abbandonò i movimenti del passato e, dietro l'eco delle innovazioni di artisti quali John Constable e William Turner, divenne scuola di un più vasto movimento artistico, paesaggistico e in parte romantico, che assunse connotati propri. Tra il 1820 e il 1850 nacque così la scuola di Posillipo, i cui più alti esponenti furono Anton Sminck van Pitloo e Giacinto Gigante. L'Accademia di belle arti di Napoli divenne il centro propulsore dell'attività della scuola e fu alla base della nascita di un altro filone di artisti, quali Francesco Saverio Altamura, Gioacchino Toma, Giacomo Di Chirico, Vincenzo Irolli, Vincenzo Migliaro, Antonio Mancini e Domenico Morelli.

Gli anni ottanta del Novecento videro infine la nascita della Transavanguardia.
Scultura
L'arco trionfale del Castel Nuovo, simbolo della scultura del rinascimento napoletano

Il Quattrocento e il Cinquecento furono periodi floridi per la scultura napoletana. La realizzazione dell'arco trionfale del Castel Nuovo ad opera di Francesco Laurana tra il 1452 e il 1471 vide la fioritura di un vero e proprio laboratorio di formazione di vari artisti rinascimentali che riproporranno innovazioni artistiche in tutto il regno. Si parlò allora di "clima dell'arco" per indicare questa prima diffusione dei nuovi modi artistici.

Diversi esempi di scultura del Cinquecento napoletano sono visibili nella chiesa di Santa Maria delle Grazie Maggiore a Caponapoli, tanto da essere definita come il museo della scultura napoletana del Cinquecento. Tra gli scultori principali di questo periodo si annoverano Giovanni da Nola, Giovanni Domenico e Girolamo D'Auria, ed infine Annibale Caccavello. Meritano poi citazione anche i lavori riguardanti le fontane di Napoli che hanno visto le mani di Pietro Bernini e Michelangelo Naccherino.

Nel Seicento la scultura si manifesta nella realizzazione degli obelischi di San Domenico e San Gennaro e nelle figure di Francesco Antonio Picchiatti, Cosimo Fanzago e Dionisio Lazzari, quest'ultimo che eseguì per le chiese napoletane diversi altari maggiori.

Tra gli scultori del Settecento invece spiccano su tutti Domenico Antonio Vaccaro e Giuseppe Sanmartino, quest'ultimo forse il più grande scultore napoletano, abilissimo a plasmare figure in terracotta e che diede inizio ad una vera scuola di artisti del presepio. Il Sanmartino è inoltre l'autore di quello che è considerato uno dei maggiori capolavori della scultura mondiale, il Cristo velato (1753), scultura marmorea conservata nella cappella Sansevero in cui sono presenti anche altre pregevoli opere marmoree di Antonio Corradini (Pudicizia) e Francesco Queirolo (Disinganno).

Nel corso del XIX secolo invece, dominano la scena le sculture bronzee ed i busti di Vincenzo Gemito e Tito Angelini.
Arte minore
Exquisite-kfind.png 	Per approfondire, vedi Porcellana di Capodimonte e Presepe napoletano.
(NAP)

« "Ma a te... te piace 'o presepe??" "No. Nun me piace. Voglio 'a zuppa 'e latte!" »
	(IT)

« "Ma a te... ti piace il presepe??" "No. Non mi piace. Voglio la zuppa di latte! »
(Eduardo de Filippo, Natale in casa Cupiello)

Tra le numerose arti minori praticate in città, la porcellana di Capodimonte e il presepe napoletano emergono per tradizione storica e rinomanza internazionale.

L'origine della prima va fatta risalire al 1743, quando Carlo di Borbone fondò la Real Fabbrica di Capodimonte, con l'intento di affrancarsi dalle produzioni straniere, in particolare francesi. I modellatori napoletani raggiunsero presto livelli di assoluta eccellenza, producendo una serie di opere raffinate, oggi conservate nel museo di Capodimonte e nella villa Floridiana[143]. Quest'antica tradizione è viva ancora oggi, grazie all'impegno di numerose fabbriche nate nella metà dell'Ottocento e tuttora operanti.

L'origine del secondo è ancora più antica, in quanto il presepio a Napoli era già citato in un documento del 1025, conservato nella Chiesa di Santa Maria del Presepe; molto anteriore, quindi, alla leggenda che vorrebbe il primo presepe realizzato da Francesco d'Assisi nel 1223. Nel corso dei secoli, l'arte del presepe si è intrecciata strettamente con il vissuto e l'immaginario napoletano sia colto, che popolare.[144] Il periodo di massimo splendore va fatto risalire alla fine del XVIII secolo, quando, grazie soprattutto alla passione dei Borbone di Napoli e della loro corte, esso raggiunse le più alte vette artistiche.[145] Luogo focale della tradizione presepiale è via San Gregorio Armeno, dove a tutt'oggi si tiene il mercato del presepe a partire dall'8 dicembre.

Da ricordare come importante esponente di entrambe le arti, il pittore e modellatore Francesco Celebrano.
Teatro
Opera napoletana
Exquisite-kfind.png 	Per approfondire, vedi Opera napoletana.
Teatro di San Carlo, uno dei più prestigiosi teatri del mondo

Il teatro è una delle più antiche e conosciute tradizioni artistiche della città; si narra addirittura che l'imperatore Nerone si esibiva già nel I secolo d.C., cantando le sue odi (e spesso ricevendo anche molti plausi), sul palco del teatro romano di Neapolis.[146]

Il secolo d'oro per il teatro napoletano moderno fu il Settecento, quando si edificarono numerosi teatri, tra i quali l'imponente real di San Carlo[147][148] (il più antico d'Europa in attività ed il più capiente in Italia).[147][149]

Erano quelli gli anni della Napoli capitale della musica[150] con lo straordinario fermento musicale dato dal conservatorio cittadino che contribuiva allo sviluppo della scuola musicale napoletana.

Oggi Napoli vanta un'ampia offerta teatrale potendo annoverare, oltre al sopracitato San Carlo, anche il Mercadante, il San Ferdinando, l'Augusteo, il Sannazaro, il Trianon, il teatrino di corte, il San Bartolomeo, il Salone Margherita, il teatro della Verzura, quello di villa Patrizi ed il teatro Bellini.

Grazie a questa secolare e duratura tradizione e al cospicuo numero di teatri in città, Napoli è stata scelta come sede delle prime tre edizioni del Festival Nazionale del Teatro tenutesi nel triennio 2007-2009 e successivamente prorogato per i successivi tre anni.[151]
Teatro napoletano
Exquisite-kfind.png 	Per approfondire, vedi Teatro napoletano.
La maschera di Pulcinella
Eduardo De Filippo.jpg

Pulcinella (in figura interpretato da Eduardo De Filippo) è la maschera napoletana per eccellenza, le cui origini sono state a lungo dibattute. Sulla scorta dei più recenti studi archeologici e filologici, è tuttavia possibile affermare che essa è di origine Osca e trae le proprie radici dal personaggio di Maccus, protagonista delle antiche farse Atellane.[152]

I tratti caratteriali della maschera, che divenne protagonista della commedia dell'arte, furono codificati a Napoli nel XVI secolo dall'attore Silvio Fiorillo, mentre il suo costume moderno fu opera di Antonio Petito. Pulcinella ha la caratteristica di vivere di forti contrasti: è furbo e insolente, saggio e ingenuo, servo e gentile, vigliacco e spudorato.

Il teatro napoletano in senso stretto nasce con le opere celebrative alla corte aragonese di Jacopo Sannazaro, a cavallo tra XV e XVI secolo.

I principali attori ed autori teatrali del XIX e XX secolo sono Antonio Petito, Raffaele Viviani, Vincenzo Torelli, Roberto Bracco, Eduardo Scarpetta (ideatore della "mezzamaschera" di Felice Sciosciammocca) ed i figli naturali di quest'ultimo, i fratelli De Filippo:[N 21] Eduardo, Titina e Peppino.

Eduardo è senza dubbio il più rilevante di tutti. Intraprese un'originale attività di scrittura e recitazione teatrale, volta a portare sul palcoscenico l'anima di Napoli e dei suoi abitanti, la "napoletanità", attraverso cui evidenziare i caratteri fondamentali dell'umanità e della società contemporanea. Tra le sue commedie più importanti ricordiamo Napoli milionaria!, Il sindaco del rione Sanità, Natale in casa Cupiello, Filumena Marturano, Uomo e galantuomo, Non ti pago, L'arte della commedia e Questi fantasmi!. Ammirato da Pirandello, le opere di Eduardo sono riportate in chiave moderna tutt'oggi, attraverso le riproposizioni cinematografiche o teatrali.

Tra gli autori ed attori contemporanei, notevoli Roberto De Simone e il trio comico cabarettistico de La Smorfia composto da Enzo Decaro, Lello Arena e Massimo Troisi.
Musica
Composizione
Exquisite-kfind.png 	Per approfondire, vedi Scuola musicale napoletana.
« Napoli è la capitale del mondo musicale! »
(Charles de Brosses, 1836[153])
				
Domenico Scarlatti, uno dei più importanti esponenti della scuola musicale napoletana
		
Giovanni Paisiello è uno dei più importanti compositori d'opera del Classicismo
		
Domenico Cimarosa, una delle figure centrali dell'opera buffa del tardo Settecento

Originata da una tradizione orale secolare, la musica napoletana assunse forma aulica nell'ambito della polifonia sacra e profana, a partire dal XV secolo e fino al XVII secolo.

L'evoluzione fu possibile grazie ai quattro prestigiosi conservatori di Santa Maria di Loreto, della Pietà dei Turchini, di Sant'Onofrio a Capuana e dei Poveri di Gesù Cristo, dai quali uscirono importanti compositori del panorama europeo, i quali contribuirono considerevolmente allo sviluppo dell'opera e diedero origine alla scuola musicale napoletana. Quest'ultima assunse un ruolo preminente nel campo della musica sacra e operistica europea dal XVII secolo in avanti, esprimendosi in musicisti come Domenico Cimarosa, Alessandro e Domenico Scarlatti, Francesco Durante, Giovan Battista Pergolesi, Nicola Porpora, Leonardo Leo, Giovanni Paisiello.[N 22]

La qualità e la quantità della musica prodotta a Napoli durante il periodo del classicismo è esemplificata da una lettera che il padre Leopold scrisse al figlio Wolfgang Amadeus Mozart nel 1778, nella quale egli comparava favorevolmente la scena operistica di Napoli rispetto a quella di Parigi circa le possibilità di emergere per un giovane compositore.[154]

I quattro conservatori della città furono unificati nel 1808 portando alla nascita il conservatorio di San Pietro a Majella dal quale passarono personalità quali Ruggero Leoncavallo, Riccardo Muti, Vincenzo Bellini, Saverio Mercadante, Salvatore Accardo e Nicola Antonio Zingarelli.

Tra i librettisti sono notevoli le figure di Salvadore Cammarano, il più importante del periodo romantico, e Andrea Leone Tottola. Tra i direttori d'orchestra di rilievo, spicca il già citato Riccardo Muti. Fra i cantanti lirici si ricorda Maria Borsa, (1868-1926).
Canzone napoletana
Exquisite-kfind.png 	Per approfondire, vedi Canzone napoletana, Canzone classica napoletana, Tammurriata e Sceneggiata napoletana.

La canzone napoletana si fonda su diversi secoli di storia, legata per lo più ad una diffusa tradizione orale. Tra le manifestazioni più antiche si annoverano i balli popolari della tarantella napoletana, più genericamente campana, nata nel corso del XVII secolo e denominata Tammurriata.
Il mandolino napoletano, appartenente alla famiglia dei cordofoni, è uno strumento musicale spesso associato a Napoli

Negli ultimi due secoli prende spazio la cosiddetta canzone classica napoletana, assurta a grande notorietà nel corso delle annuali feste di Piedigrotta tra l'Ottocento e la prima metà del Novecento e con i successivi festival della canzone napoletana. La canzone classica napoletana, repertorio musicale avente come esponenti compositori come Ernesto Murolo, Libero Bovio, Vincenzo Russo e Salvatore Di Giacomo, divenne uno dei simboli della musica italiana. In questo contesto, il tenore Enrico Caruso emerse come l'interprete più noto, ed un'icona della musica napoletana nel mondo.

Negli anni successivi alla seconda guerra mondiale, alcuni autori ed interpreti continuarono nel solco della tradizione classica, come ad esempio Roberto Murolo, ed Aurelio Fierro. Altri iniziarono invece a dare luogo a contaminazioni tra canzone napoletana ed italiana, avendo in Peppino di Capri e Massimo Ranieri alcuni tra i maggiori rappresentanti. Infine, il contatto dei musicisti napoletani con quelli americani, avvenuto a partire dall'occupazione statunitense della città, diede origine ad un ramo musicale a sé stante, in cui i motivi della tradizione si mescolavano con suoni provenienti dal jazz americano e contemporaneamente con sonorità mediterranee. Il padre di questa nuova onda musicale fu Renato Carosone.

È vasta la schiera di cantautori e musicisti che hanno dato e danno il loro contributo alla continuazione della tradizione musicale partenopea; in particolare, si ricordano Giuseppe Di Stefano, Domenico Modugno, Lucio Dalla, Claudio Villa, Luciano Pavarotti, Andrea Bocelli e tanti altri. Attivo da vari anni, presso la sede RAI di Napoli, è invece l'Archivio Sonoro della Canzone Napoletana.
Enrico Caruso(détail).jpg 		Renato-Carosone.jpg
Enrico Caruso, uno dei più importanti tenori italiani 		Renato Carosone, padre partenopeo di un'onda musicale giunta in Italia subito dopo il secondo dopoguerra: il jazz

In epoca moderna la canzone napoletana ha visto mutare il proprio genere aprendo le porte ad altri generi musicali. Dal progressive rock degli Osanna a James Senese e i Napoli Centrale, Pino Daniele, Edoardo ed Eugenio Bennato, Consiglia Licciardi, Enzo Gragnaniello, 24 grana, Tullio De Piscopo, Enzo Avitabile, Tony Esposito e il violinista Lino Cannavacciuolo, sono solo alcuni dei musicisti "moderni" più famosi e apprezzati. Da menzionare nella musica partenopea degli ultimi vent'anni sono anche il reggae/dub degli Almamegretta e i 99 Posse.

A partire dagli anni ottanta si è affermato inoltre il genere "neomelodico"; cantautori di questo genere noti nazionalmente, tuttavia, sono solo il precursore Nino D'Angelo, Gigi Finizio e Gigi D'Alessio.

Altro fenomeno musicale storico di particolare interesse e protratto fino ai giorni nostri è infine la cosiddetta sceneggiata napoletana, che si fonda sulla sceneggiatura di un intero spettacolo teatrale partendo da una canzone di argomento popolare. Furono determinanti nel suo sviluppo le rappresentazioni di Nino Taranto e, più recentemente, di Mario Merola.
Letteratura
« […] fortunata e invidiabile Napoli, augusta reggia della cultura. »
(Francesco Petrarca, Familiares, I, 2, 7-9)
Salvatore Di Giacomo.jpg 		TITIAN; Portrait of Jacopo Sannazaro (1514-18).JPG
Salvatore Di Giacomo, poeta in lingua napoletana e novelliere nero 		Jacopo Sannazaro, illustre umanista partenopeo, cui è dedicata l'omonima piazza nei pressi di Mergellina

Nell'era dell'Impero romano Napoli assunse un ruolo importante nel campo della letteratura con l'arrivo in città di uomini come Mecenate, Orazio e Virgilio. Quest'ultimo, in particolare, si formò in città e vi compose la maggior parte delle proprie opere,[155] tra cui alcune delle sue più importanti: le Bucoliche, le Georgiche e l'Eneide.

Il Trecento è invece il periodo dell'Umanesimo; questa corrente partì dall'Italia e proprio in Napoli visse uno dei centri maggiori, diffondendosi poi in tutta l'Europa contemporanea. Vi risiedettero e vi ebbero feconde produzioni Francesco Petrarca e Giovanni Boccaccio. In Giovanni Pontano fu riconosciuta una delle più rilevanti personalità dell'Umanesimo napoletano, definizione questa attribuitagli da un altro illustre umanista partenopeo, Jacopo Sannazaro. Quest'ultimo, nel corso del Quattrocento e fino ai primi decenni del Cinquecento, fu protagonista nella scena letteraria italiana ed europea con importanti opere, su tutti il poema dell'Arcadia, da cui successivamente prese il nome l'omonima accademia romana.

L'epoca barocca, a cavallo tra il XVI e XVII secolo, fu invece il periodo di Giambattista Basile e Giulio Cesare Cortese, che posero le basi per la lingua napoletana (ufficialmente riconosciuta). Nella prima metà del Seicento fu altresì istituita l'Accademia degli Oziosi, luogo di incontro di intellettuali napoletani e spagnoli, fra i quali si annoverano Francisco de Quevedo e Tommaso Campanella.[156]

L'Ottocento fu caratterizzato da un altro illustre arrivo in città, quello di Giacomo Leopardi, che qui compose poco prima di morire alcuni dei suoi poemi più importanti: La ginestra e le Paralipomeni della Batracomiomachia.

Tra l'Ottocento ed il Novecento, intanto, nascono le prime poesie in napoletano, utilizzate spesso come testi di canzoni, dando luogo alla canzone classica napoletana. Furono infatti gli anni di E.A. Mario, Salvatore Di Giacomo, Libero Bovio, Ernesto Murolo, Vincenzo Russo, Cesare Andrea Bixio, Eduardo Di Capua e Edoardo Nicolardi. Tra i poeti vi furono anche Eduardo De Filippo e Totò.

Nell'epoca moderna, importanti scrittori napoletani sono Luciano De Crescenzo, Erri De Luca, Roberto Saviano e Raffaele La Capria.
Filosofia
				
Giambattista Vico, anticipatore di Immanuel Kant e dell'Idealismo
		
Benedetto Croce, filosofo storicista e liberalista
		
Mario Pagano, considerato l'iniziatore della scuola storica napoletana del diritto

Fra l'80 ed il 40 a.C. Napoli, città greca, era un "centro naturale di vita culturale, letteraria ed artistica, (...) vera Atene d'Occidente" e divenne il "principale centro d'insegnamento e propaganda dell'epicureismo in Italia". Vi insegnavano l'asiatico Sirone (che vi ebbe come allievi Publio Virgilio Marone e Quinto Orazio Flacco) e Filodemo di Gadara.[157]

Il più importante pensatore medioevale operante a Napoli fu il teologo san Tommaso d'Aquino, il quale visse nel convento di San Domenico. San Tommaso fu in particolare esponente di primissimo piano della filosofia scolastica ed elaboratore della visione tomistica.[158]

Punto focale della filosofia napoletana del XVI secolo fu invece Giordano Bruno, anch'egli frate del convento di San Domenico, il quale elaborò una teologia dove Dio è intelletto e ordinatore di tutto ciò che è in natura, ma è nello stesso tempo Natura stessa divinizzata, in un'inscindibile unità panteistica di pensiero e materia.[158]

Nel vivace ambiente culturale napoletano del XVIII secolo emerse invece la personalità di Giambattista Vico, esponente di spicco dell'Accademia degli Investiganti, il quale ebbe modo di entrare in rapporto con il pensiero di Cartesio, Hobbes, Gassendi, Malebranche e Leibniz, anche se i suoi autori di riferimento risalivano piuttosto alle dottrine neoplatoniche, rielaborate dalla filosofia rinascimentale, aggiornate dalle moderne concezioni scientifiche di Francesco Bacone e Galileo Galilei e del pensiero giusnaturalistico. Nonostante la varietà dei suoi interessi, Vico non formulò un pensiero eclettico ma piuttosto un'originale sintesi tra una razionalità sperimentatrice e tradizione platonica e religiosa. Sulla stessa linea si muoverà il suo sodale Antonio Genovesi, il quale successivamente divenne titolare della prima cattedra di economia politica al mondo. Il giurista lucano Mario Pagano, personalità di spicco dell'illuminismo italiano, sarà invece l'iniziatore della «scuola storica napoletana del diritto»,[159] nonché un precursore del positivismo.[160]

Il più alto esponente del pensiero a Napoli tra l'Ottocento ed il Novecento fu invece Benedetto Croce, abruzzese di origini ma napoletano di adozione, principale ideologo del liberalismo novecentesco italiano ed esponente di spicco dello storicismo. Espressione moderna dello studio della filosofia a Napoli è l'istituto Italiano per gli Studi Filosofici, che raccoglie circa 300 000 volumi, tra cui numerosi originali, ed è stato definito dall'UNESCO come "senza pari al mondo".[161][N 23]
Scienza
				
Macedonio Melloni,
padre della
moderna vulcanologia
		
Renato Caccioppoli,
uno dei più influenti
matematici italiani
		
Domenico Cotugno,
insigne medico
della Scuola napoletana

A Napoli ha avuto origine la moderna scienza della vulcanologia, grazie alla prossimità del Vesuvio e dei Campi Flegrei alla città. Nel solco delle prime osservazioni dell'inglese William Hamilton, e grazie all'opera del fisico Macedonio Melloni, nel 1841 fu costruito l'Osservatorio vesuviano, il primo istituto scientifico di questo tipo al mondo.

Di notevole spessore la scuola matematica napoletana, che nel XVIII secolo ha annoverato nelle sue fila personalità come Nicola Fergola ed i suoi allievi Felice Giannattasio, Carlo Forti, Pietro Schioppa, Francesco Bruno, Luigi Telesio,[162] Vincenzo Flauti, Giuseppe Scorza e soprattutto Annibale Giordano il quale giovanissimo, nel 1787, pubblicò una generalizzazione del "problema di Pappo" (o di Castillon).[163] Nel XX secolo, la scuola è stata incentrata soprattutto intorno alla personalità di Renato Caccioppoli, il quale ha esercitato un'"influenza decisiva sullo sviluppo della analisi matematica in Italia".[164] Altri importanti studiosi di questa scuola sono i suoi allievi Carlo Miranda, Mario Curzio, Renato Vinciguerra, Donato Greco, don Savino Coronato.
Facciata dell'Osservatorio astronomico di Capodimonte

L'astronomia napoletana ha raggiunto risultati di eccellenza soprattutto grazie all'Osservatorio astronomico di Capodimonte, fondato da Federico Zuccari.[165] Contributi fondamentali a questa scienza sono venuti da Giovanni Battista Della Porta, il quale descrisse, circa vent'anni prima che Galileo Galilei lo costruisse, i principi del telescopio.[166] Lo stesso Della Porta fu una delle figure scientifiche di maggior rilievo del XVI secolo, noto anche per i suoi studi di crittografia e scienze naturali. Francesco Fontana, costruttore di telescopi kepleriani, fu invece il primo a tracciare disegni della Luna, di Marte (del quale scoprì e descrisse la rotazione) e degli altri pianeti maggiori.[166]

Di rilievo anche la scuola botanica, rappresentata soprattutto da Michele Tenore, Domenico Cirillo, Vincenzo Petagna e Guglielmo Gasparrini. L'opera massima di Tenore, Flora Neapolitana, è tuttora un punto di riferimento degli studi botanici nell'Italia meridionale.[167] La scuola zoologica è invece rappresentata soprattutto da Oronzo Gabriele Costa, la cui scoperta nel golfo di Napoli e corretta classificazione tra i cordati dell'anfiosso Branchiostoma lanceolatum, consentì di individuare in questa categoria di animali l'anello di congiunzione tra invertebrati e vertebrati, avendo grandissima influenza sulla formulazione della teoria dell'evoluzione da parte di Charles Darwin. Di rilievo anche Giuseppe Saverio Poli, fisico e naturalista, eminente malacologo e scopritore delle vescicole interradiali del sistema acquifero degli echinodermi. La scuola mineralogica ha come esponenti di rilievo Matteo Tondi ed Arcangelo Scacchi, ancora oggi considerate eminenze di primo livello nell'ambiente scientifico internazionale.[168]

Rilevante infine anche la scuola medica, che vide in Domenico Cotugno il suo più alto rappresentante. Rettore dell'Università di Napoli, fu protagonista di importanti scoperte neurologiche, conseguite attraverso il metodo della dissezione. Studiò inoltre le cause del vaiolo, sostenendo la vaccinazione jenneriana, ed introdusse a Napoli misure profilattiche contro la tubercolosi già all'inizio del XIX secolo. Di grande rilievo anche Luigi Ferrarese, massimo esponente italiano della dottrina frenologica, il quale diede un impulso notevole agli studi europei in questo settore;[169] Giuseppe Moscati, successivamente divenuto santo, autore di ricerche pionieristiche sulle reazioni chimiche del glicogeno; Antonio Cardarelli, luminare della semeiotica e scopritore del cosiddetto segno di Cardarelli; e Giovanni Ninni, pioniere della chirurgia cardiaca, uno dei primi in Italia a suturare il cuore ed il primo a suturare il pancreas.[170] A Napoli è nata la scienza dell'anatomia comparata grazie al medico Marco Aurelio Severino, autore della Zootomia democritea, primo trattato generale al mondo su questa materia.[171]
Cucina
Exquisite-kfind.png 	Per approfondire, vedi Cucina napoletana.
L'alimento napoletano più conosciuto nel mondo e simbolo della cucina italiana: la pizza

La cucina napoletana rappresenta un'identità culturale inconfondibile per la città partenopea ed è strettamente collegata alle vicende storiche e culturali della città. La stessa, infatti, rappresenta all'estero uno dei più conosciuti simboli del "made in Italy".[172]

Il campionario della cucina vanta piatti come la pizza napoletana, gli spaghetti alle vongole, la pasta al ragù napoletano, la parmigiana di melanzane, gli gnocchi alla sorrentina e tanti altri. La cucina raggiunge inoltre un sostanziale equilibrio tra piatti di terra (pasta, verdure, latticini) e piatti di mare (pesce, crostacei, molluschi) e, ancora, grazie alle varie dominazioni ricevute (principalmente quella francese e quella spagnola) si è delineata nel tempo una netta distinzione tra quella che è definibile come "cucina aristocratica", caratterizzata da piatti con ingredienti ricchi (questi i casi dei timballi, del sartù di riso, ecc.) ed una "povera", legata ad ingredienti come cereali, legumi e verdure (questi i casi della pasta e fagioli, degli spaghetti aglio e olio, spaghetti alla puttanesca, ecc.).

Celeberrima è anche la tradizione dolciaria napoletana. Tra le diverse specialità la più nota è probabilmente la sfogliatella; vi sono poi il babà e le zeppole, che a Napoli possono essere fritte o al forno. Ci sono anche dolci legati a festività, come la pastiera Pasquale; una pietanza napoletana tipica natalizia sono gli struffoli, mentre a Carnevale si cucinano le chiacchiere.

Giocano un ruolo importante nella preparazione dei piatti anche i prodotti tipici del circondario napoletano, come la pasta locale, l'utilizzo della mozzarella di bufala campana, del pomodorino vesuviano o San Marzano, i friarielli e diversi altri ancora.
Eventi

    14 aprile: Nauticsud;
    fine aprile: Napoli Comicon e Napoli Gamecon;
    1º maggio: Maggio dei monumenti;
    19 maggio: Napoli strit festival;
    5 giugno: Napoli Film Festival;
    11 giugno: Fiera della Casa;
    1º settembre: Maratona natatoria internazionale Capri-Napoli;
    9 settembre: Napoli Folk Festival;
    30 ottobre: Maratona di Spaccanapoli;
    26 novembre: Fiera del baratto e dell'usato;
    26 novembre: Fiera della Cioccolata;
    4 dicembre: Fiera del Sapore;
    8 dicembre - 6 gennaio: Stagione natalizia.

Persone legate a Napoli
Exquisite-kfind.png 	Per approfondire, vedi Categoria:Persone legate a Napoli.

Regnanti, filosofi, letterati, poeti, incisori, scrittori, scultori, musicisti, compositori, scienziati, cinematografi, attori, religiosi, calciatori, politici e tante altre personalità hanno lasciato traccia di sé, in modo materiale o ideale, stabilendo dei saldi rapporti dalla città.

Si va dall'imperatore Augusto, che la scelse come sede dei giochi Isolimpici, alle varie dinastie dei sovrani che hanno regnato sulla città (i re sono rappresentati nella successione di statue presente sulla facciata del Palazzo Reale); dal musicista Giovanni Battista Mele a Totò («cattolico, apostolico e napoletano»)[173] a Matilde Serao, fondatrice del quotidiano Il Mattino; da Benedetto Croce («il filosofo napoletano», il cui senso di appartenenza a Napoli, dove non nacque, fu largamente enfatizzato) a Diego Armando Maradona, che militò nel Napoli durante gli anni ottanta, ed altri ancora.
Geografia politica
Tessuto urbano e popolazione
Exquisite-kfind.png 	Per approfondire, vedi Città metropolitana di Napoli.
Immagine satellitare della città metropolitana di Napoli

Secondo i dati dell'ultimo censimento ISTAT, il comune di Napoli ha una popolazione di 989 000 abitanti, tuttavia bisogna tener presente che la struttura urbana di Napoli è cresciuta nel tempo ben oltre i suoi confini municipali e quindi per parlare di città in senso completo, significa considerare il dato demografico dell'intera città metropolitana, oggi caratterizzata da un forte fenomeno di urbanizzazione che ha dato vita ad una delle conurbazioni più vaste d'Italia, significativo è infatti il trasferimento di molti abitanti del capoluogo verso nei comuni della ex provincia,[174][175] che ha una densità abitativa di 2 672 ab/km², la più elevata tra le città metropolitane d'Italia e tra le prime del vecchio continente. [176][177]

Per il resto, Napoli ha una popolazione piuttosto giovane (il 19% della popolazione risulta sotto i 14 anni, mentre, il 13% ha più di 65 anni),[178] un tasso di natalità più elevato rispetto ad altre zone dell'Italia[178] e un numero di immigrati relativamente basso.[179]

Inoltre, i quartieri più popolosi sono quelli corrispondenti al territorio dei casali aggregati in epoca murattiana (Vomero, Arenella, Fuorigrotta, Bagnoli, Piscinola) e nel periodo fascista (Barra, Chiaiano, Marianella, Pianura, Soccavo, Ponticelli, San Giovanni a Teduccio, San Pietro a Patierno, Miano, Secondigliano e Scampìa). La sovrappopolazione di tali zone, che hanno da sole i due terzi della popolazione del comune, è dovuta principalmente alla scelta politica, poi rivelatasi fallimentare, di individuare in quei luoghi le aree in cui realizzare gli agglomerati ex legge 167/1962 (edilizia residenziale pubblica) e legge 219/1981 (edilizia residenziale pubblica per i terremotati del 1980).
Suddivisioni amministrative
Le dieci municipalità di Napoli
Exquisite-kfind.png 	Per approfondire, vedi Municipalità di Napoli e Quartieri di Napoli.

Fino al 2006, i 30 quartieri formavano 21 circoscrizioni. Con una serie di delibere del consiglio comunale, ai sensi della legge 142/1990 e della riforma del titolo V dell'articolo 114 della costituzione italiana, che impone l'abolizione della provincia e la nascita della città metropolitana di Napoli, il comune capoluogo è stato quindi suddiviso in 10 municipalità di circa centomila abitanti, in attesa della statuto normativo del nuovo ente istituito il 1º gennaio 2015.[180]

Ogni municipalità ha un presidente eletto direttamente dal corpo elettorale, una giunta ed un consiglio municipale di 31 consiglieri, il territorio della città metropolitana invece coincide con quello della provincia soppressa. Gli organi del nuovo ente sono il consiglio, la conferenza dei sindaci e il sindaco metropolitano. I membri del consiglio sono eletti tra i sindaci dei 92 comuni dell'area.
Economia
Quadro economico di Napoli e delle aree limitrofe[181] Settore 	%
Servizi pubblici 	30,7
Attività manifatturiera 	18
Commercio 	14
Costruzione edilizia 	9,5
Trasporti 	8,2
Agricoltura 	5,1
Settore alberghiero 	3,4

L'economia cittadina, dall'Unità d'Italia ad oggi, ha visto sempre l'alternarsi di periodi di relativa crescita a periodi di decadimento, senza avere tuttavia mai un reale e definitivo decollo.
Settore primario
Agricoltura

In questo settore l'occupazione si mantiene stabile nonostante la carenza d'investimenti, specialmente nel capitale fisso.[182] Nell'ambito partenopeo continua la tradizione delle ciliegie,[183] la sagra della "mela annurca" e l'eccellenza dei vitigni nei Campi Flegrei.[184]
Artigianato

Al 2003 le imprese registrate alla Camera di Commercio erano 254833. Dal 1998 al 2003 il tasso di crescita è stato del 2,09%, mentre quelle cessate sono state 11721. Le attività più diffuse sono quelle relative al mercato immobiliare, informatica, ricerca ed imprenditoria.[185] Buono anche il saldo dell'imprenditoria femminile che rappresenta circa un quarto del totale.[185] Un boom, invece, è costituito dagli imprenditori extracomunitari, specialmente quelli di origine asiatica, con un tasso di crescita di oltre il 200%.

Prestigiosa è inoltre l'arte presepiale, la lavorazione di ceramiche e porcellane, il settore tessile e dell'abbigliamento ed infine la produzione dei gioielli con corallo e cammei incisi su conchiglia, di quest'ultima la manifattura napoletana della vicina Torre del Greco, rappresenta quasi monopolio della produzione mondiale.[186]
Settore secondario
Il Centro Direzionale (spesso abbreviato in CDN) è il maggiore centro finanziario cittadino, realizzato nella seconda metà del XX secolo su progetto del giapponese Kenzo Tange

Già prima dell'Unità d'Italia a Napoli nacque il primo grande complesso metalmeccanico di Pietrarsa, che conobbe un notevole sviluppo industriale ed economico nel successivo ventennio: basti pensare che al 1860 era il maggior stabilimento metalmeccanico italiano.

Tuttavia, dopo l'Unità, lo stabilimento conobbe una fase di lento declino sino alla cessazione dell'attività produttiva verso il 1880, mantenendo comunque, fino al 1975, l'attività di manutenzione e riparazione di locomotive e locomotori.

Nell'ambito della città erano presenti anche altri opifici metalmeccanici[N 24] In ogni caso, per sottolineare l'importanza economica della città basti pensare che la provincia di Napoli aveva ancora nel 1871, a 10 anni dall'annessione, un indice di industrializzazione superiore a quello di Torino.[187] Napoli era inoltre sede della Borsa, della Zecca e del Banco delle Due Sicilie.

In seguito, un forte impulso allo sviluppo industriale si ebbe in città con la legge speciale del 1904, quando furono create le due zone industriali, rispettivamente a oriente e a occidente della città. Questo, più o meno coincise con il rafforzamento della funzione commerciale che fu provocato dall'intensificazione dell'attività portuale, a sua volta derivante dalla grande ondata migratoria dell'ultimo decennio dell'Ottocento e del primo decennio del Novecento.
L'Italsider di Bagnoli, prima e dopo la dismissione degli stabilimenti
L'Italsider di Bagnoli, prima e dopo la dismissione degli stabilimenti
L'Italsider di Bagnoli, prima e dopo la dismissione degli stabilimenti

Di effettivo avvio all'industrializzazione nel retroterra napoletano si può parlare, però, solo durante il periodo del boom economico degli anni sessanta. Un altro forte impulso al comparto industriale, con nuovi impianti nel campo della siderurgia, dell'industria metalmeccanica e petrolchimica, in particolare nella periferia orientale e settentrionale della città, si è avuto alla fine degli anni settanta. Nei decenni successivi, la crisi irreversibile dell'industria di stato, unita ad un generale processo di deindustrializzazione, nonché alla concorrenza dei mercati emergenti ha portato alla chiusura o, nei casi migliori, alla riconversione un gran numero di aziende (emblematici il caso dell'Italsider di Bagnoli e la riconversione dell'ex Olivetti di Pozzuoli).

Tuttavia nell'area orientale della città continuano ad essere presenti gli stabilimenti della Whirlpool e dell'Ansaldo, mentre gli ultimi grandi poli produttivi dell'area metropolitana sopravvissuti alla crisi industriale sono quelli di Pomigliano d'Arco e Castellammare di Stabia, sviluppatosi attorno agli stabilimenti Fiat, Alenia e Fincantieri, con un indotto che fa sentire i suoi effetti in tutto il territorio.

Rimangono comunque presenti ancora numerose attività industriali nel campo siderurgico, metalmeccanico e petrolchimico, accanto alle quali sono fiorite diverse piccole e dinamiche realtà di società di servizi alle imprese, progettazione e consulenza (con un'alta concentrazione in particolare nel Centro Direzionale di Napoli) che sfruttano sia i mercati industriali presenti sul territorio che quelli tradizionali del nord Italia. Rilevante anche il settore dell'industria alimentare, meccanico ed elettrotecnico. Napoli oggi risulta la quarta città per movimento economico, dopo Milano, Roma e Torino.[188]

Nonostante questi brevi periodi di miglioramenti l'occupazione non ha mai raggiunto un livello stabile, soprattutto a causa della presenza di infiltrazioni camorristiche che rendono difficile la nascita di nuove imprese e quindi di attrarre investimenti. Le attività illegali napoletane hanno un'ingente ripercussione sull'economia nazionale, anche grazie agli scambi commerciali con la Cina, non senza ripercussioni negative sulle strutture sociali e ambientali cittadine: per contrastare questo fenomeno vengono attuati maggiori controlli, soprattutto nell'area portuale.
Settore terziario

La mancanza di un vero e proprio sviluppo industriale ha determinato l'affermarsi di punti di forza differenti che hanno configurato la città come importante centro del terziario, soprattutto nei campi: commerciale, amministrativo, finanziario, oltre a quello culturale, sempre storicamente rilevante, nonché quello editoriale. Il porto della città è uno dei principali scali marini d'Italia, nonché un'importante voce di reddito per la città (il secondo al mondo, dopo quello di Hong Kong, per scalo passeggeri).[189]

Oltre ad ospitare fra centro e agglomerato urbano un importante nodo ferroviario e stradale (Napoli è il capolinea dell'Autostrada del Sole), la città, nell'ultimo decennio, ha investito anche su un ambizioso programma di lavori pubblici molto articolato, che ha posto le basi del sistema metropolitano su scala cittadina e regionale.

Il flusso turistico, in netto aumento anche grazie a diversi eventi come l'America's Cup e la Coppa Davis, vede in Napoli e nella sua provincia raccogliere più della metà dei turisti dell'intera regione.[190]

Di particolare interesse turistico è anche la tradizione artigianale napoletana che vede nel periodo natalizio il suo apice, con la consueta mostra dell'arte presepiale napoletana a via San Gregorio Armeno.
Infrastrutture e trasporti
Strade

Dalla città si dipartono l'autostrada del Sole (A1) verso nord, la A3 verso sud e la A16 verso l'Adriatico.

La tangenziale di Napoli, ufficialmente autostrada A56, scorre lungo la parte interna della città, attraversandone le colline con varie gallerie.

Ancora, esistono ottimi collegamenti con la periferia tramite l'Asse mediano, la strada statale 162 dir del Centro Direzionale e la circumvallazione esterna. Quest'ultima, in particolare, è una strada provinciale che circonda la città sul suo bordo più esterno ed è costellata di raccordi che conducono alle autostrade e ai comuni limitrofi.
Ferrovie

Napoli è il principale nodo ferroviario dell'Italia meridionale, essendo raggiunta da alcune delle principali linee ferroviarie italiane: la Roma-Napoli, la Napoli-Salerno e la Napoli-Foggia. Con l'alta velocità, è possibile raggiungere comunque anche città quali Roma, Firenze, Bologna, Torino, Milano o Venezia.

La stazione ferroviaria di Napoli Centrale è il principale scalo ferroviario della città e dell'Italia meridionale ed è la sesta stazione italiana per flusso di passeggeri. Posta in piazza Garibaldi, la prima stazione era stata costruita nel 1886 su progetto dell'urbanista Errico Alvino; la stazione ottocentesca, tuttavia, fu abbattuta nel secondo dopoguerra per far posto al nuovo fabbricato viaggiatori, arretrato di 250 metri rispetto all'originale, progettato nel 1954 da un team di architetti ed ingegneri, tra cui spicca la figura di Pierluigi Nervi.[191]

Altre due stazioni, Mergellina e Campi Flegrei del passante ferroviario di Napoli, sono state impiegate fino al 2009 per fermata dei treni Eurostar; ora sono attraversate esclusivamente dai treni della linea 2 della metropolitana.[192]
Porti
Exquisite-kfind.png 	Per approfondire, vedi Porto di Napoli.
Il porto di Napoli, uno dei più importanti d'Europa, si estende per alcuni chilometri dal centro della città verso i quartieri orientali

Il porto di Napoli (di cui fa parte il molo Beverello) è uno dei più importanti della penisola.
Aeroporti
Exquisite-kfind.png 	Per approfondire, vedi Aeroporto di Napoli-Capodichino.

L'aeroporto di Napoli-Capodichino si trova a soli 4,5 km circa dal centro cittadino, precisamente nell'area di San Pietro a Patierno e Casoria. Sebbene limitato nel suo sviluppo proprio perché collocato in una zona densamente abitata, è stato nel 2013 l'ottavo aeroporto d'Italia per numero di passeggeri.[193]
Mobilità urbana
Exquisite-kfind.png 	Per approfondire, vedi Trasporti a Napoli, Metropolitana di Napoli e Stazioni dell'arte.

Napoli dispone di una capillare rete di trasporti pubblici, la cui tariffazione è gestita dal Consorzio UnicoCampania, che serve non solo l'intera area urbana bensì anche gran parte dell'area metropolitana.

La rete poggia innanzitutto su 2 linee di metropolitana (le linee 1 e 6) e su 4 funicolari, gestite da ANM;[194] a queste si aggiungono la storica Metropolitana FS dal 1997 denominata linea 2 e le tratte ferroviarie urbane di Circumvesuviana, Circumflegrea e Cumana. I progetti prevedono ulteriori prolungamenti delle linee esistenti e la costruzione di nuove linee, con parcheggi di interscambio nelle zone periferiche e comprensiva di più di 100 stazioni (al momento 64) su tutta la superficie comunale.[195]. La metropolitana di Napoli è anche un museo di arte contemporanea, oltre ad ospitare svariati siti archeologici a cielo aperto. Il 30 novembre 2012, la stazione Toledo è stata premiata come la più impressionante d'Europa dal quotidiano The Daily Telegraph, mentre quella di Materdei è risultata al 13º posto.[196] Il 4 febbraio 2014, la CNN ha eletto la Stazione Toledo come la più bella d'Europa[197].

Oltre alla rete su ferro, sono presenti anche tre ascensori (Chiaia, Sanità, Acton), una rete tranviaria (che mette in comunicazione il porto, la stazione Centrale e la periferia orientale) e un'estesa rete di autobus; riguardo quest'ultima, la flotta dell'ANM, che conta più di 1 000 veicoli[N 25] effettua più di 500 000 passaggi giornalieri essendo in servizio su circa 130 linee.[198]

Fra il 1881 e il 1960 l'estesa rete tranviaria urbana, che nel 1929 incorporò altresì le tranvie di Capodimonte, era integrata dalle tranvie extraurbane gestite dalla Société Anonyme des Tramways Provinciaux, che comprendeva le linee Napoli-Aversa/Giugliano, Aversa-Albanova, Napoli-Frattamaggiore e Napoli-Caivano.

Ulteriori linee extraurbane, esercite direttamente dall'azienda di trasporto urbano, erano le tranvie Napoli-Portici-Torre del Greco e Napoli-Bagnoli-Pozzuoli.
Amministrazione
Sindaci
Exquisite-kfind.png 	Per approfondire, vedi Sindaci di Napoli.

Per la cronotassi dei sindaci succedutisi dal 1806 in avanti, si rimanda alla voce specifica. Il sindaco in carica dal 1º giugno 2011 è Luigi de Magistris, facente parte del Movimento Arancione.
Consolati

La città è sede di 86 consolati[199] concentrati soprattutto nei quartieri Chiaia, Posillipo, Mergellina, Vomero e Porto. Nel 1796 a Napoli, capitale del Regno delle Due Sicilie, nacque la prima ambasciata americana nella penisola italiana (settima nel mondo).[200][201]
Gemellaggi
Exquisite-kfind.png 	Per approfondire, vedi Città gemellate con Napoli.

Napoli ha siglato gemellaggi con numerose città di paesi terzi tesi a consolidare relazioni che favoriscono lo scambio di esperienze e la reciproca conoscenza e a intensificare i rapporti tra le rispettive società.[202]

Infatti, Napoli ha stretto protocolli d'intesa con numerose città di significativa importanza, tra le quali Milano, Londra, Atene, Dubai, Budapest, San Francisco, San Pietroburgo e molte altre.
Sport
Exquisite-kfind.png 	Per approfondire, vedi Sport a Napoli.
Quadro generale
Diego Armando Maradona, ex calciatore argentino che ha militato nella S.S.C. Napoli dal 1984 al 1991. Oggi è considerato da molti esperti il più grande calciatore di tutti i tempi.[203][204]
Napoli ha ospitato numerose volte le edizioni dell'America's Cup; nell'immagine, del 2012, sono state riprese le vele (tra le quali è ben evidente anche la Luna Rossa italiana), con il Castel dell'Ovo e il Vesuvio sullo sfondo

Maggiori società sportive di Napoli

    Calcio

    Società Sportiva Calcio Napoli, Serie A
    Internapoli Football Club
    Napoli Calcio Femminile, Serie A (calcio femminile)

    Calcio a 5 maschile

    Società Sportiva Napoli Calcio a 5, Serie A2
    Napoli Barrese Calcio a 5

    Calcio a 5 femminile

    Woman Napoli C5

    Beach soccer

    Napoli Beach Soccer, Serie A (beach soccer)

    Pallacanestro maschile

    Nuova Pallacanestro Napoli, Serie B Dilettanti
    Società Sportiva Basket Napoli[N 26]
    Partenope Napoli Basket, Serie C regionale

    Pallacanestro femminile, Dike Basket Napoli Serie A1 (pallacanestro femminile)

    Pallanuoto maschile

    Circolo Nautico Posillipo, Serie A1 (pallanuoto maschile)
    Circolo Canottieri Napoli, Serie A1 (pallanuoto maschile)
    Rari Nantes Napoli, Serie A2 (pallanuoto maschile)
    Associazione Sportiva Acquachiara, Serie A1 (pallanuoto maschile)

    Pallavolo femminile

    Centro Ester Pallavolo, Serie B2

    Rugby

    Partenope Rugby, Serie B di rugby a 15

    Hockey Napoli, Serie A2 di Hockey in line
    Tiro a segno

    Società del Tiro a Segno Nazionale

    Football americano

    Briganti Napoli
Impianti sportivi principali

    Stadio San Paolo
    Piscina Felice Scandone
    PalaBarbuto
    Ippodromo di Agnano
    Sferisterio Partenopeo
    Stadio Arturo Collana
    Accademia Nazionale di Scherma
    Palavesuvio
    Infrastrutture sportive militari del Velodromo generale Alberico Albricci
    Impianti sportivi dell'Università degli Studi di Napoli Federico II

Manifestazioni sportive

    Maratona del Golfo Capri Napoli
    Gran Premio Lotteria di Agnano
    Giro Ciclistico della Campania
    America's Cup World Series
    Tennis Napoli Cup

Note
Annotazioni

    ^ A seconda delle varie stime, l'area metropolitana di Napoli, analizzata da un punto di vista prettamente urbanistico, comprende tra i 3 00 000 e i 5 000 000 abitanti; la cifra cambia a seconda dei dati a cui si fa riferimento: Svimez Documenti e Studi per una definizione dell'area Metropolitana di Napoli (PDF) in Pianificazione urbanistica ed ambientale, 1999, pp. 17-18. (4 434 136)], Worldatlas - U.S. Census Bureau Largest Cities of the World - (by metro population) su World Atlas. URL consultato il 23 agosto 2014., CENSIS (4 996 084)
    ^ Il toponimo letteralmente significa "abitatori di caverne".
    ^ Quest'ultimo toponimo significa letteralmente "rupe scavata da grotte".
    ^ Un'industria tessile particolarmente apprezzata era quella del lino, per il quale i commercianti arabi garantivano un'ampia importazione dall'Egitto.
    ^ Ampiamente conosciuto anche nell'Oriente islamico, dove il condottiero macedone fu identificato nel coranico Dhū l-Qarnayn, "Quello delle due corna", per merito del bibliofilo arciprete Leone, che consentirà la successiva traduzione dell'opera in lingua latina e il suo considerevole successo.
    ^ Dopo l'unificazione, il Banco delle Due Sicilie fu rinominato Banco di Napoli.
    ^ Secondo Indro Montanelli questa frase Michele Bianchi l'avrebbe detta a Dino Grandi, appena rimpatriato da una missione diplomatica all'estero.
    ^ Si tratta di due culti molto frequenti nella Napoli greco-romana, il primo riferito ad Apollo che si celebrava nei pressi dell'attuale via Duomo, il secondo a Demetra il quale santuario si ergeva presso l'attuale Sant'Aniello a Caponapoli.
    ^ I suddetti fondi serviranno, infatti, anche per altre opere strategiche come i lavori per la nuova metropolitana ed il riassestamento dell'area della Mostra d'Oltremare.
    ^ L'aspetto attuale del Castel Nuovo, tuttavia, è dovuto ai rifacimenti della dinastia aragonese: quest'ultimi infatti lo ricostruirono completamente, aggiungendo anche altre sculture come il maestoso arco trionfale, capolavoro del rinascimento napoletano.
    ^ Il napoletano è una lingua a tutti gli effetti perché:
        risponde a una serie di regole semantiche ben definite;
        i neologismi e le variazioni d'uso vengono prodotte solo a Napoli, per l'appunto luogo d'origine della lingua napoletana;
        ha creato una letteratura che segue tali regole;
        è stata utilizzata come lingua di una nazione, ovvero il Regno di Napoli.
    Quindi, la lingua napoletana si discosta dai dialetti, che al contrario sono varietà linguistiche che non presentano suddette caratteristiche.
    ^ Secondo la tradizione, l'apostolo Pietro celebrò la prima messa in Italia nella basilica di San Pietro ad Aram, luogo di proprietà di Sant'Aspreno, da lui ordinato primo vescovo di Napoli.
    ^ A Napoli sono presenti cinque catacombe: le catacombe di San Gennaro, di San Severo, di Sant'Efebo, di Santa Maria della Vita e le catacombe di San Gaudioso.
    ^ Un elenco (seppur parziale) dei martiri napoletani si trova nel Chronicon Episcoporum Neapolitanorum, la più antica fonte per la storia della Chiesa di Napoli.
    ^ L'apertura di queste due moschee è dovuta a causa di una forte presenza della comunità islamica partenopea in territorio campano: nel 1997 i musulmani in Campania contavano circa 15 000 presenze.
    ^ Ciononostante, alcuni di questi simboli vengono associati anche ad altri luoghi italiani: vedasi a proposito la pizzica salentina.
    ^ Purtroppo, la quasi totalità della struttura che ospitava Città della Scienza è stata distrutta da un incendio di natura dolosa divampato la sera del 4 marzo 2013.
    ^ Tra questi, è possibile citare:
        un capo dell'European Union Military Committee;
        due capi di Stato Maggiore Generale
        quattro capi di stato maggiore dell'Esercito;
        due capi di stato maggiore della Marina;
        un capo di stato maggiore dell'Aeronautica;
        due comandanti generali della Guardia di finanza (nonché due vicecomandanti);
        otto vicecomandanti dell'Arma dei carabinieri e
        due direttori generali dei Servizi di Informazione.
    ^ Il quotidiano Il Mattino è stati fondato nel 1892 da Eduardo Scarfoglio e Matilde Serao. Esso risulta essere tra i primi giornali in città per numero di copie e diffusione dei lettori (dati ADS).
    ^ Un posto al sole è la prima soap opera prodotta in Italia, nonché la più longeva fiction italiana. Prodotta da Rai Fiction, essa viene trasmessa su Rai 3 dal 1996.
    ^ «De Filippo» era il cognome della madre, la sarta teatrale Luisa De Filippo.
    ^ L'intero patrimonio del Settecento musicale napoletano è quasi del tutto inedito: oltre 150 biblioteche nel mondo ne conservano i manoscritti. L'Istituto Internazionale per lo studio del Settecento musicale napoletano si occupa di ricercare, studiare e diffondere la musica della scuola napoletana del Settecento
    ^ L'Istituto, storicamente ubicato nel palazzo Serra di Cassano, attraversa in questo momento un periodo di grave difficoltà. Il suo unico sostenitore e finanziatore, l'avvocato Gennaro Marotta, non è stato più in grado di pagare l'affitto dei locali, ed i preziosi volumi, sfrattati, sono stato ricoverati in un magazzino di Casoria.
    ^ Tra gli stabilimenti metalmeccanici che sono rimasti aperti nonostante la crisi postunitaria (che comunque influì negativamente sui loro affari), è possibile citare la Guppy & Pattison alla Taverna delle Carcioffole, la Zino & Henry al Ponte della Maddalena, nonché, specificamente per le necessità della Marina e l'Arsenale che dal 1852 disponeva del primo bacino di carenaggio in muratura nel Mediterraneo.
    ^ Vi sono circa trenta tipologie di autobus. Ciò è dovuto alla particolare morfologia e struttura edilizia della città di Napoli, che spesso presenta vicoli stretti (soprattutto nel centro antico) e strade ripide. A questo proposito, sono state adottate soluzioni alternative come mini-bus, che riescono agevolmente ad accedere nei vicoli e nelle strade più strette, e bus con un punto di snodo al centro, capaci di portare il doppio dei passeggeri senza andare incontro a ostacoli dovuti all'eccessiva lunghezza del mezzo.
    ^ La Società Sportiva Basket Napoli è stata dapprima radiata dai campionati nazionali e in seguito sciolta.

Fonti

    ^ Il comune comunedinapoli.it
    ^ a b Statistiche demografiche ISTAT, ISTAT. URL consultato il 30 gennaio 2015.
    ^ Tabella dei gradi/giorno dei Comuni italiani raggruppati per Regione e Provincia (PDF) in Legge 26 agosto 1993, n. 412, allegato A, Ente per le Nuove Tecnologie, l'Energia e l'Ambiente, 1 marzo 2011, p. 151. URL consultato il 25 aprile 2012.
    ^ Wanderlingh.
    ^ Giudice, pp. 304-305.
    ^ a b c d e f g h Rosi.
    ^ De Crescenzo.
    ^ Michele Vocino (2007) Primati del Regno di Napoli - Ordinamenti - Risorse naturali Attività industriali prima dell'Unità d'Italia. Napoli, Grimaldi & C.
    ^ Gamboni.
    ^ Lucio Militano (2013) Le ferrovie delle Due Sicilie, Editoriale Il Giglio, 2013
    ^ Gaetano Salvemini (1955) Scritti sulla questione meridionale, 1896-1955, Einaudi, p. 115.
    ^ La nascita del Regno d'Italia e l'impoverimento del Sud, Dei Ricchi.it, 29 settembre 2003. URL consultato il 28 gennaio 2011.
    ^ Cafiero.
    ^ Angelo Forgione: Made in Naples - Edizioni Magenes, Milano
    ^ Croce
    ^ Motivazione dell'inserimento del Centro Storico di Napoli nella Lista del Patrimonio Mondiale dell'Unesco
    ^ Norbert Kamp, Federico II di Svevia in Enciclopedia Federiciana, Roma, Istituto dell'Enciclopedia Italiana, 2005. URL consultato il 5 febbraio 2015.
    ^ Sito ufficiale dell'Orientale. URL consultato il 2 settembre 2012.
    ^ Ministero della Difesa, Dichiarazione status Patrimonio Storico e Culturale dei Paesi del Mediterraneo..
    ^ a b Gleijeses.
    ^ Maffei.
    ^ Venturi.
    ^ Florimo.
    ^ Opera buffa, Weiss.
    ^ De Vecchi.
    ^ Zuffi.
    ^ Laura Savani, Napoli e il Barocco, Baroque.it, 19 ottobre 2010..
    ^ Catalogo della mostra Caravaggio e caravaggeschi, tenutasi al Palazzo Reale dal 10 febbraio al 20 marzo 1963.
    ^ Ruotolo.
    ^ De Fusco, p. 164.
    ^ Spinosa.
    ^ Piccoli Catello.
    ^ Viviani.
    ^ Scialò (1998).
    ^ De Bury.
    ^ REGOLAMENTO (UE) N. 97/2010 DELLA COMMISSIONE del 4 febbraio 2010 recante registrazione di una denominazione nel registro delle specialità tradizionali garantite Pizza Napoletana (STG). URL consultato il 19 gennaio 2013.
    ^ Sito ufficiale dell'UNESCO, World Heritage Centre. URL consultato il 4 luglio 2011.
    ^ sito ufficiale UNESCO - Le 8 riserve della biosfera in Italia. URL consultato il 21 marzo 2012.
    ^ Napoli, Comuni Italiani..
    ^ Napoli, il segreto della Grotta di San Giovanni a Carbonara, Gialli.it.
    ^ Capasso.
    ^ a b c Il sottosuolo di Napoli - relazione della commissione di studio (PDF), Comune di Napoli, 1967..
    ^ Zonasismica.it. URL consultato il 1º dicembre 2007 (archiviato dall'url originale il 27 marzo 2009).
    ^ Previsioni del tempo e clima a Napoli, Portanapoli..
    ^ Dati Confedilizia. URL consultato il 30 maggio 2010.
    ^ (EN) Dati climatici, WeatherBase..
    ^ Napoli, Il Meteo..
    ^ Atlante climatico - Napoli Capodichino (PDF), Ministero della Difesa..
    ^ Archemail.it
    ^ Beniculturali.it
    ^ Tecnoin.it
    ^ Mediterranee
    ^ Daniela Giampaola (Sopraintendenza archeologica di Napoli e Caserta), Bruno D'Agostino, Noctes Campanae, Napoli, Luciano Editore, 2005
    ^ Academia.edu
    ^ M. Lombardo e F. Frisone, Colonie di colonie. Le fondazioni sub-coloniali greche tra colonizzazione e colonialismo, Atti del Convegno Internazionale, Lecce 22-24 giugno 2006, Galatina 2010 p. 198: l'epoikia, l'aggiungersi o il sovrapporsi di nuovi coloni a vecchi, costituisce un tratto distintivo della storia di Neapolis. Una Neapolis che rinasceva ogni volta che giungevano nuovi abitanti (per approfondire vedi Partenope (storia)).
    ^ Magna Grecia: l'Italia meridionale dalle origini leggendarie alla conquista romana, Edipuglia, 1996, p. 23, ISBN 88-7228-158-X.
    ^ (IT, EN) Archeologia urbana a Napoli, Campaniabeniculturali.it..
    ^ Publio Virgilio Marone.
    ^ Francesco Luzzati Laganà, Il ducato di Napoli. In Il Mezzogiorno dai Bizantini a Federico II, p. 328-29.
    ^ Wikisource-logo.svg (EN) Umberto Benigni, Catholic Encyclopedia - Naples, Wikisource, 1913 (pagina web elaborata nel 2007)..
    ^ D'Amato, p. 328-29.
    ^ Gioacchino Del Balzo, Storia di Napoli, Delbalzo.net, 2001..
    ^ Roberto Barbieri e Emanuela Rodriguez (a cura di), Mezzogiorno d'Italia (1559-fine XVII) in Storia dell'Europa moderna: secoli XVI-XIX, Editoriale Jaca Book, 1993, ISBN 88-16-43906-8.
    ^ Giuseppe Coniglio, Il viceregno di Napoli nel sec. XVII: notizie sulla vita commerciale e finanziaria secondo nuove ricerche negli archivi italiani e spagnoli, Ed. di Storia e Letteratura, 1955, p. 28.
    ^ Pierangela Izzi, Domenico Defilippis e Sebastiano Valerio, Lessicografia a Napoli nel Cinquecento, Adriatica Editore, 2007, p. 121.
    ^ a b c Michele Vocino (2007) Primati del Regno di Napoli - Ordinamenti - Risorse naturali attività industriali prima dell'Unità d'Italia. Napoli, Grimaldi & C..
    ^ E. Detken, Giornale internazionale delle scienze mediche, pag. 799, 1915.
    ^ Gennaro De Crescenzo, Le industrie del Regno di Napoli: in appendice 50 primati del regno. Grimaldi, 2002.
    ^ D'Ambrosio, p. 189.
    ^ Gamboni; Neri.
    ^ pag 63, Giordano Bruno Guerri, Il sangue del Sud, Mondadori, 2011
    ^ Fondazione FS, storia del museo: 1875
    ^ Salvemini, p. 115.
    ^ Wikisource-logo.svg Vittorio Emanuele III, R.D.L. 3 giugno 1926, n. 1002 - Aggregazione al comune di Napoli dei comuni di Soccavo, Pianura, Chiaiano ed Uniti e Secondigliano, Wikisource, 19 giugno 1926 (pagina web elaborata nel 2013)..
    ^ (EN) Air Raids on Naples in WWII - Around Naples Encyclopedia. URL consultato il 17 febbraio 2013.
    ^ Lucia Monda, Napoli durante la II guerra mondiale ovvero: i 100 bombardamenti di Napoli (PDF), Relazione convegno I.S.S.E.S Istituto di Studi Storici Economici e Sociali del 5 marzo 2005 Napoli durante la II guerra mondiale..
    ^ Resoconto sommario della seduta del 7 marzo 1946 (PDF), Senato della Repubblica..
    ^ Savorelli, p. 185.
    ^ Celano, p. 34.
    ^ Il Gonfalone, Comune di Napoli.
    ^ Medaglia d'oro al valor militare NAPOLI, Città di, Quirinale. URL consultato il 30 luglio 2007.
    ^ Napoli – Il Centro Storico, UNESCO..
    ^ Antonio Pariante, Patrimonio SOS: in difesa dei beni culturali e ambientali, Patrimoniosos, 21 giugno 2005..
    ^ a b Il Giornale dell'Arte. URL consultato il 1º settembre 2012.
    ^ Al via riqualificazione centro storico di Napoli. URL consultato il 29 agosto 2012.
    ^ Napoli: Centro storico, 100 mln fondi Ue per grande museo all'aperto. URL consultato il 29 agosto 2012.
    ^ Croce; Galasso.
    ^ Misson, p. 90.
    ^ a b Costa.
    ^ Striano.
    ^ Lazzarini.
    ^ Piedimonte (2006), p. 93.
    ^ Chiesa di Napoli - Sito ufficiale. URL consultato il 5 settembre 2012.
    ^ Programma Integrato Urbano per il Centro Storico patrimonio Unesco, Comune di Napoli..
    ^ Manzo.
    ^ a b Parco della Gaiola - Sito ufficiale. URL consultato il 2 settembre 2012.
    ^ a b c d e f Mazzoleni.
    ^ D'Arbitrio; Ziviello, p. 13, 21, 27, 47, 53.
    ^ Russo.
    ^ D'Ambrosio, p. 9.
    ^ I castelli napoletani tra storia e mito, Comune di Napoli..
    ^ Ruggiero, p. 43, 48.
    ^ a b Napoli e dintorni.
    ^ Piazza del Plebiscito, Portanapoli..
    ^ Storia di Napoli Greca e Romana Donnalbina Storia di Napoli greca e romana. URL consultato il 2 settembre 2012.
    ^ Piedimonte (2008), p. 93.
    ^ Convento di San Lorenzo Maggiore - Sito ufficiale. URL consultato il 2 settembre 2012.
    ^ Il bosco di Capodimonte, Beniculturali.it. URL consultato il 2 settembre 2012.
    ^ Elenco ufficiale delle aree protette (EUAP) (PDF). URL consultato il 2 settembre 2012.
    ^ Sito ufficiale. URL consultato il 10 marzo 2012.
    ^ Antonella Scutiero, Gli esperti: Piano casa, un pasticcio, Napolionline.org, 17 febbraio 2010..
    ^ Statistiche I.Stat - ISTAT;  URL consultato in data 28-12-2012.
    ^ Cittadini Stranieri (Italia), ISTAT, 31 dicembre 2013..
    ^ Mappa interattiva dal sito ufficiale UNESCO. URL consultato il 3 settembre 2012.
    ^ Basile.
    ^ Grimaldi, p. 41.
    ^ Liccardo, p. 10.
    ^ Sito ufficiale dell'arcidiocesi. URL consultato il 4 settembre 2012.
    ^ Chiesa di Napoli..
    ^ Forgione.
    ^ a b Boccolini, p. 45.
    ^ Mastroianni, p. 138.
    ^ a b c Signorelli.
    ^ a b c Ribaud.
    ^ Istituita un'Authority per i diritti dell’infanzia, Napolicittasociale.it, 12 settembre 2011..
    ^ Camera di Commercio di Napoli - Osservatorio economico e tributario, Camera di Commercio di Napoli.
    ^ Locklear, si fa la base NATO a spese della Regione Comidad, Anarchismo.Comidad, 7 aprile 2011..
    ^ La presenza militare Nato e USA a Napoli (PDF)..
    ^ (EN) Naples, Eurocities..
    ^ Filmato audio Comune di Napoli, A Napoli il Fidiprof Centro Sud, YouTube, a 2:29.
    ^ Giuseppe Catapano, Al Centro Direzionale la sede italiana dell’Osservatorio Parlamentare Europeo, Informazione.it, 16 aprile 2009..
    ^ Biblioteche comunali, Comune di Napoli..
    ^ Biblioteca statale oratoriana del monumento nazionale dei Girolamini, Internet Culturale..
    ^ Biblioteca Nazionale di Napoli, Biblioteca Nazionale di Napoli..
    ^ Nunziatella: appello per l'Istituto Italiano Studi Filosofici (Napoli), Il Mattino, 5 ottobre 2012. URL consultato il 6 ottobre 2012.
    ^ Croce d'Oro al Merito dell'Arma dei Carabinieri alla Bandiera della Nunziatella (Napoli), 15 novembre 2012.
    ^ Esercito: giuramento Nunziatella, gen. Graziano e gen. Gallitelli a cerimonia, la Repubblica, 17 novembre 2012.
    ^ Concessione di onorificenze al Valore dell'Esercito (PDF), Associazione Nazionale ex Allievi Nunziatella, 29 novembre 2007..
    ^ Horst.
    ^ Middione.
    ^ Forum universale delle Culture, Napoli, 2013 (PDF), Comune di Napoli..
    ^ Middleton; Watkin, p. 291-92.
    ^ Nicola Spinosa et al. (1993) Porcellane di Capodimonte. La Real Fabbrica di Carlo di Borbone 1743-1759. Electa Napoli.
    ^ Il presepe napoletano, Dentronapoli..
    ^ Il presepe napoletano, Conosciamonapoli..
    ^ Teatro romano di Neapolis, SNAV, 2 dicembre 2011..
    ^ a b Mancini.
    ^ Pianta del San Carlo dal sito ufficiale. URL consultato il 16 novembre 2012.
    ^ La curiosità: il più antico d'Europa, La Repubblica, 22 ottobre 2008.
    ^ De Brosses.
    ^ Napoli sede stabile del Festival italiano, IGN..
    ^ Pezone.
    ^ (FR) Charles de Brosses, L'Italie il y a cent ans; ou, Lettres écrités d'Italie a quelques aimès en 1739 et 1740, A. Levavasseur, 1836.
    ^ Scialò (1995).
    ^ Nardoni.
    ^ Oltre a C. Jannaco - M. Capucci (a cura di), Il Seicento, Vallardi, Milano 1986, p. 599.
    ^ Maiuri, p. 225-26.
    ^ a b Salerno.
    ^ Tessitore, p. 27.
    ^ Palombi, p. 52.
    ^ Klibansky; Pears.
    ^ A proposito, si vedano i seguenti documenti:
        Elogio di Nicola Fergola scritto da un suo discepolo, Napoli, 1830;
        Appendicetta all'Elogio di Nicola Fergola, Napoli, 1836.
    ^ Lorgna, p. 4-17.
    ^ Dizionario Treccani. URL consultato il 25 febbraio 2013.
    ^ De Tipaldo, p. 324.
    ^ a b Capaccioli; Longo; Cirella, p. 21-22.
    ^ Michele Tenore su www.floracampana.unina.it.
    ^ Real Museo Mineralogico, www.musei.unina.it, 2009. URL consultato il 7 aprile 2013..
    ^ Galasso; Romeo; Mozzillo; Marchi, p. 484.
    ^ Hermitte.
    ^ Alberto Razzauti, Marco Aurelio Severino, Treccani..
    ^ Comuni italiani - Gastronomia campana. URL consultato il 26 settembre 2012.
    ^ Nella chiesa di San Ferdinando il giubileo degli artisti per Totò, La Repubblica, 10 dicembre 2011.
    ^ Popolazione provincia di Napoli 2001-2013
    ^ Giuseppe Saviano, Divario tra città ed hinterland, Il Denaro, 17 dicembre 2010.
    ^ Gerardo Mazziotti, Da Bassolino a de Magistris, Roma Online.
    ^ Piano strategico per la "Grande Napoli" e la Campania, Il Denaro, 3 giugno 2006. URL consultato il 15 ottobre 2010.
    ^ a b Demographics, ISTAT.it, 8 gennaio 2008.
    ^ ISTAT, Cittadini Stranieri. Bilancio demografico anno 2006 e popolazione residente al 31 dicembre. URL consultato il 13 dicembre 2008.
    ^ Comunicato stampa (PDF), Palazzo Chigi, 5 luglio 2012..
    ^ Rapporto sullo stato dell'economia della Provincia di Napoli, Napoli, Istituto ISSM, 2008.
    ^ La congiuntura economica nella provincia di Napoli, Napoli, Osservatorio economico e tributario della Camera di Commercio di Napoli, 2006, pp. pagina 16.
    ^ 37a fiera delle ciliegie di Chiaiano..
    ^ Consorzio Enogastronomico Campi Flegrei, Napolitudine..
    ^ a b Romano G., Soma M., L'economia napoletana: stato di salute e prospettive di sviluppo in Bollettino di Statistica della Camera di Commercio Industria Artigianato e Agricoltura di Napoli, Napoli, Camera di Commercio di Napoli, 2004, pp. pagina 15.
    ^ Nino D'Antonio, Studio sull'economia di Torre del Greco commissionata dalla camera di commercio di Napoli, Camera di Commercio di Napoli..
    ^ Carlo Ciccarelli; Stefano Fenoaltea, Attraverso la lente d’ingrandimento: aspetti provinciali della crescita industriale nell’Italia postunitaria (PDF), Banca d'Italia..
    ^ (EN) Citymayors.com The 150 richest cities in the world by GDP in 2005, 2005..
    ^ Il porto di Napoli cresce, IlMediterraneo.it.
    ^ Turismo, a Napoli e in provincia +8,5% visitatori nel 2011. URL consultato il 15 febbraio 2013.
    ^ Napoli Centrale, Grandi Stazioni..
    ^ Linea 2 della metropolitana di Napoli
    ^ Dati di Traffico, Assaeroporti, 2008..
    ^ ANM, Comune di Napoli.
    ^ Piano comunale dei trasporti, Comune di Napoli..
    ^ La stazione metro più bella per il Telegraph è a Napoli, la Repubblica, 30 novembre 2012. URL consultato il 30 novembre 2012.
    ^ Europe's 12 most impressive metro stations, CNN, 4 febbraio 2014. URL consultato il 18 febbraio 2014.
    ^ Daniele Pizzo, Trasporto di superficie, danpiz.net..
    ^ Elenco dei Consolati di Carriera ed Onorari esteri in Italia redatto dal Ministero degli Esteri (DOC)..
    ^ Giovanni Marino, Napoli-Usa, 215 anni insieme "Noi americani, qui come a casa" (Napoli), La Repubblica, 17 dicembre 2011.
    ^ Messaggio dell'Ambasciatore David H. Thorne in occasione del 215º Anniversario delle relazioni diplomatiche tra Stati Uniti e Napoli, Consolato Generale degli Stati Uniti d'America - Napoli · Italia, 16 dicembre 2011..
    ^ Gemellaggi, Comune di Napoli..
    ^ Sacchi: «Maradona il più grande; il Milan voleva prenderlo» (Napoli), Corriere dello Sport, 30 ottobre 2010.
    ^ Times: "Maradona il più forte di tutti i tempi", AreaNapoli, 23 marzo 2010.

Bibliografia
Cronologia della storia di Napoli

Testi storici

    Amedeo Maiuri, Pompei ed Ercolano: fra case e abitanti, Giunti, 1998, ISBN 88-09-21395-5.
    Antonio Maria Lorgna, Memorie di matematica e fisica della Società italiana, VIII, Verona, Dionigi Ramanzini, 1788, ISBN non esistente.
    Bartolommeo Capasso, Napoli greco-romana, Napoli, 1905, ISBN non esistente.
    Benedetto Croce, Saggi Sulla Letteratura Italiana Del Seicento, Bari, Laterza, 1911, ISBN non esistente.
    Benedetto Croce, Giuseppe Galasso, Storia del Regno di Napoli, Milano, Adelphi, 1992, ISBN non esistente.
    Carlo Celano, Notizie del bello, dell'antico e del curioso della città di Napoli, De Pascale Editore, 1860, ISBN non esistente.
    Charles de Brosses, Lettres familières écrites d'Italie en 1739 & [et] 1740, 3ª ed., Parigi, P. Didier, 1869, ISBN non esistente.
    Emilio Amedeo De Tipaldo, Biografia degli Italiani illustri nelle scienze: lettere ed arti del secolo XVIII. e de'contemporanei compilata da letterati Italiani di ogni provincia, vol. 1, 1834, ISBN non esistente.
    Francesco Ceva Grimaldi, Della città di Napoli dal tempo della sua fondazione sino al presente: memorie storiche, Stamperia e calcografia, 1857, ISBN non esistente.
    Francesco Florimo, Cenno storico sulla scuola musicale de Napoli, vol. 1, Tip. di L. Rocco, 1869, ISBN non esistente.
    Gaetano Salvemini, Scritti sulla questione meridionale, 1896-1955, Einaudi, 1955, ISBN non esistente.
    Giambattista Basile, Lo cunto de li cunti, Einaudi [1634], 2002, ISBN 978-88-06-14214-8.
    Giuseppe Maffei, Storia della Letteratura Italiana, III, Livorno, Giovanni Mazzajoli Editore, 1852, ISBN non esistente.
    (FR) Maximilien Misson, Nouveau voyage d'Italie, vol. 2, 1743, ISBN non esistente.
    Publio Virgilio Marone, Tutte le opere, Firenze, Sansoni Editore, 1989, ISBN non esistente.
    Vittorio Gleijeses, Storia di Napoli, Napoli, La Botteguccia, 1990, p. 847-848 e 551-554, ISBN non esistente.

Storia

    Il Mezzogiorno dai Bizantini a Federico II, vol. 3, Torino, UTET, 1983, ISBN non esistente.
    Alfredo D’Ambrosio, Storia di Napoli dalle origini ad oggi, Edizioni Nuova E.V., 1993, ISBN non esistente.
    Antonio Gamboni, Paolo Neri, Napoli-Portici: la prima ferrovia d'Italia, 1839, Napoli, Edizioni Fiorentino, 1987, ISBN non esistente.
    Attilio Wanderligh, I giorni di Neapolis. Vita quotidiana e vicende storiche nella città greca e romana, Napoli, Edizioni Intra Moenia, 2001, ISBN 88-95178-34-3.
    Daniela Giampaola; Francesca Longobardo, Napoli greca e romana tra Museo Archeologico e centro antico, Napoli, Electa Napoli, 2000, ISBN 88-435-8558-4.
    Davide Nardoni, La terra di Virgilio, Archeologia Viva, 1986, ISBN non esistente.
    Eberhard Horst, Federico II di Svevia, Milano, Rizzoli, 1981, ISBN 88-17-11621-1.
    Fulvio Tessitore, Comprensione storica e cultura, Guida, 1979, ISBN 88-7042-424-3.
    Gennaro De Crescenzo, Le industrie del Regno di Napoli: in appendice 50 primati del regno, Grimaldi, 2002, ISBN non esistente.
    Giada Giudice, Il tornio, la nave, le terre lontane: ceramografi attici in Magna Grecia nella seconda metà del V secolo a.C: rotte e vie di distribuzione, L'erma di Bretschneider, 2007, ISBN 88-8265-412-5.
    Giuseppe Galasso; Rosario Romeo; Atanasio Mozzillo; Valerio Marchi, Storia del Mezzogiorno, 15, parte 2, Editalia, 1994, ISBN non esistente.
    Giuseppe Russo, Il risanamento e l'ampliamento della città di Napoli, Napoli, Società pel Risanamento di Napoli, 1960, ISBN non esistente.
    Mario Forgione, Napoli ducale, Roma, Newton & Compton, 1997, ISBN 88-8183-681-5.
    Moses Finley; Ettore Lepore, Le colonie degli antichi e dei moderni, Donzelli Editore, 2000, ISBN 88-7989-571-0.
    Salvatore Cafiero, Questione meridionale e unità nazionale: 1861-1995, Carocci, 1996, ISBN 88-430-0386-0.
    Stefano Zuffi, Grande atlante del Rinascimento, Milano, Electa, 2007, ISBN 978-88-370-4898-3.

Arte

    Nicola Spinosa, Le porcellane di Capodimonte, Milano, Rusconi, ISBN non esistente.
    Pierluigi De Vecchi, Elda Cerchiari, I tempi dell'arte, vol. 2, Milano, Bompiani, 1999, ISBN 88-451-7212-0.
    Renato Ruotolo, La Scuola di Posillipo, Napoli, Franco Di Mauro Edizioni, 2002, ISBN 88-87365-26-1.
    Roberto Middione, La Quadreria dei Girolamini, a cura di Quadreria dei Girolamini (collaboratore); Soprintendenza ai beni artistici e storici di Napoli, Elio De Rosa Editore, 1995, ISBN non esistente.

Architettura

    Antonio Lazzarini, Splendori e decadenza di cento chiese napoletane, Gabbiani Sopra il Mare, 2006, ISBN 88-902156-2-3.
    Donatella Mazzoleni, I palazzi di Napoli, Arsenale Editrice, 2007, ISBN 88-7743-269-1.
    Elena Manzo, Edicole sacre: percorsi napoletani tra architetture effimere, CLEAN, 2007, ISBN 978-88-8497-006-0.
    Giovanni Liccardo, Le catacombe di Napoli, Roma, Newton & Compton, 1995, ISBN 88-8183-175-9.
    Giovanni Ruggiero, I castelli di Napoli, Roma, Newton & Compton, 1995, ISBN 88-7983-760-5.
    Luigi Salerno, Il convento di San Domenico Maggiore in Napoli, Napoli, 1997, ISBN non esistente.
    Maria Rosaria Costa, I Chiostri di Napoli, Roma, Newton Editori Tascabili, 1996, ISBN 88-8183-553-3.
    Massimo Rosi, Napoli entro e fuori le mura, Roma, Newton & Compton, 2004, p. 22, 30, 33, 35, 44, 107, 117, 125, 132, ISBN 88-541-0104-4.
    Nicoletta D'Arbitrio; Luigi Ziviello, Il Reale Albergo dei Poveri di Napoli. Un edificio per le arti della città, Napoli, Edizioni Savarese, 1999, ISBN non esistente.
    Robin Middleton, David Watkin, Architettura dell'Ottocento, Mondadori, 1977, ISBN non esistente.

Musica

    Franco Mancini, Il teatro San Carlo 1737-1987, Electa, 1991, ISBN non esistente.
    Pasquale Scialò, La canzone napoletana, Newton & Compton, 1998, ISBN non esistente.
    Pasquale Scialò, Mozart a Napoli, Napoli, Alfredo Guida Editore, 1995, ISBN non esistente.
    Vittorio Viviani, Storia del Teatro Napoletano, 2ª ed., Napoli, Guida Editore, 1992, ISBN 978-88-7835-156-1.

Etnologia, etnografia, folclore

    Amalia Signorelli, Cultura popolare a Napoli e in Campania nel Novecento, Guida Editore, 2003, ISBN 978-88-7188-643-5.
    Marisa Piccoli Catello, Il Presepe Napoletano, Napoli, Guida Editore, 2005, ISBN 88-7188-945-2.
    Renato Ribaud, Tradizioni popolari napoletane, Gallina Editore, 1982, ISBN 978-88-87350-59-3.

Scienze

    Elio Palombi, Mario Pagano e la scienza penalistica del secolo XIX, 2ª ed., Giannini, 1989, ISBN 88-7104-091-0.
    Guido Barbieri Hermitte, Giovanni Ninni: vita e opere di un medico venosino, Osanna, 2001, ISBN non esistente.
    Massimo Capaccioli, Giuseppe Longo; Emilia Olostro Cirella, L'astronomia a Napoli dal Settecento ai giorni nostri. Storia di un'altra occasione perduta, Guida, 2009, ISBN 88-6042-827-0.
    Renato De Fusco, Il floreale a Napoli, 2ª ed., Napoli, Edizioni Scientifiche Italiane, 1989, ISBN 88-7104-528-9.

Varie

    Napoli e dintorni, Milano, Touring Editore, 2005, ISBN non esistente.
    Alessandro Savorelli, L'origine dello stemma di Napoli tra arte, storia e mito, XXXVIII, Napoli nobilissima, 1999, ISBN non esistente.
    Antonio Emanuele Piedimonte, Napoli Segreta, Intra Moenia, 2006, ISBN non esistente.
    Antonio Emanuele Piedimonte, Napoli Sotterranea - Percorsi tra i misteri della città parallela, Intra Moenia, 2008, ISBN 978-88-95178-53-0.
    Enzo Striano, Il resto di niente, Salerno, Loffredo Editore, 1996, ISBN 88-8096-422-4.
    Franco Elpidio Pezone, Atella. Nuovi contributi alla conoscenza della città e delle sue "fabulae", Istituto di Studi Atellani, 1979, ISBN non esistente.
    Franco Venturi, Napoli capitale nel pensiero dei riformatori illuministi, Napoli, Società editrice storia di Napoli, ISBN non esistente.
    Gianni De Bury, Frijenno magnanno, Di Mauro Franco Edizioni, 1990, ISBN 88-85263-00-3.
    Giuseppe D'Amato, Viaggio nell'Hansa baltica. L'Unione europea e l'allargamento ad Est, Milano, Greco&Greco editori, 2004, ISBN 88-7980-355-7.
    Marcello Mastroianni, Mi ricordo, sì, io mi ricordo, Baldini&Castoldi, 1997, ISBN non esistente.
    Massimiliano Boccolini, L'Islam a Napoli. Chi sono e cosa fanno i musulmani all'ombra del Vesuvio, Napoli, Intra Moenia, 2002, ISBN 88-7421-007-8.
    Pietro Weiss, Julian Budden, The New Grove Dictionary of Opera, Londra, 1992, ISBN 0-333-73432-7.
    (FR) Raymond Klibansky, David Pears, La philosophie en Europe, Parigi, UNESCO/Gallimard, 1993, ISBN non esistente.

Voci correlate
Storia

    Storia di Napoli
    Ducato di Napoli
    Regno di Napoli
    Regno delle due Sicilie

Istituzioni

    Campania
    Città metropolitana di Napoli
    Municipalità di Napoli
    Sindaci di Napoli
    Trasporti a Napoli

Geografia

    Campi Flegrei
    Golfo di Napoli
    Quartieri di Napoli
    Vesuvio

Gastronomia

    Casatiello
    Cucina napoletana
    Pastiera napoletana
    Pizza
    Antica Pizzeria Port'Alba

Arte e cultura

    Barocco napoletano
    Canzone napoletana
    Centro storico di Napoli
    Cucina napoletana
    Liberty napoletano
    Lingua napoletana
    Monumenti di Napoli
    Pittura napoletana
    Porcellana di Capodimonte
    Presepe napoletano
    Rinascimento napoletano
    Scuola musicale napoletana
    Teatro napoletano
    Napolitudine

Altri progetti

    Collabora a Wikiquote Wikiquote contiene citazioni su Napoli
    Collabora a Wikizionario Wikizionario contiene il lemma di dizionario «Napoli»
    Collabora a Wikinotizie Wikinotizie contiene notizie di attualità su Napoli
    Collabora a Commons Commons contiene immagini o altri file su Napoli
    Collabora a Wikivoyage Wikivoyage contiene informazioni turistiche su Napoli

Collegamenti esterni

    Napoli in Open Directory Project, Netscape Communications. (Segnala su DMoz un collegamento pertinente all'argomento "Napoli")
    Napoli su Treccani.it – Enciclopedie on line, Istituto dell'Enciclopedia Italiana, 15 marzo 2011. URL consultato l'8 giugno 2013.

V · D · M
Campania · Comuni della città metropolitana di Napoli
V · D · M
Italia Capoluoghi di provincia, di città metropolitana e di regione italiani
V · D · M
UNESCO · Patrimoni dell'umanità in Italia
V · D · M
Città della Magna Grecia
V · D · M
Comuni italiani aderenti alla strategia Rifiuti Zero
V · D · M
Comuni del Parco regionale dei Campi Flegrei
Due Sicilie Portale Due Sicilie
	
Magna Grecia Portale Magna Grecia
Napoli Portale Napoli
	
Storia d'Italia Portale Storia d'Italia

Categoria:

    Napoli

| [altre]

Vino
Da Wikipedia, l'enciclopedia libera.
Ampliare le prospettive!
	Questa voce o sezione sull'argomento cucina ha un'ottica geopolitica limitata.
Motivo: Riferimenti a leggi, regole, ecc. senza specificazione di in quali stati, ecc. valgano, anche al di fuori delle sezioni della voce specifiche.
Contribuisci ad ampliarla o proponi le modifiche in discussione.
Se la voce è approfondita, valuta se sia preferibile renderla una voce secondaria, dipendente da una più generale. Segui i suggerimenti del progetto di riferimento.
Crystal Clear filesystem file broken.png
	Questa voce o sezione ha problemi di struttura e di organizzazione delle informazioni.
Motivo: Unire, o al contrario distinguere chiaramente, le sezioni Classificazione dei vini e Tipi di vino
Risistema la struttura espositiva, logica e/o bibliografica dei contenuti. Nella discussione puoi collaborare con altri utenti alla risistemazione.
Nessuna nota a piè di pagina
	Questa voce o sezione sull'argomento bevande è priva o carente di note e riferimenti bibliografici puntuali.
Sebbene vi siano una bibliografia e/o dei collegamenti esterni, manca la contestualizzazione delle fonti con note a piè di pagina o altri riferimenti precisi che indichino puntualmente la provenienza delle informazioni. Puoi migliorare questa voce citando le fonti più precisamente.
Una bottiglia e un bicchiere contenenti del vino rosso.

Il vino è una bevanda alcolica, ottenuta dalla fermentazione (totale o parziale) del frutto della vite, l'uva (sia essa pigiata o meno), o del mosto.

Il vino si può ottenere anche da uve appartenenti ad incroci della Vitis vinifera con altre specie del genere Vitis (ad esempio la Vitis labrusca o la Vitis rupestris) e da uve di specie di Vitis diverse (quale la Vitis chunganensis).

In Italia (ed in tutta la Comunità europea), per proteggere un prodotto di maggiore qualità, costo e valore, non si può commercialmente chiamare "vino" il prodotto di fermentazione di uve che non sian Vitis vinifera. Quindi il termine, in caso di commercializzazione di fermentati diversi, deve essere omesso. Sistema comune per ovviare a tale divieto è, ad esempio, quello di citare semplicemente il nome della varietà di uva usata, ovviamente senza citare il termine "vino".

Con tale bevanda si può dar vita anche ad un distillato che, se invecchiato per almeno 12 mesi in legno, prende il nome di brandy.

Indice

    1 Etimologia
    2 Storia del vino
    3 Enologia
    4 Composizione chimica del vino
    5 Produzione del vino
        5.1 Maggiori Paesi produttori e consumatori
            5.1.1 I dieci principali produttori mondiali di vino
            5.1.2 L'evoluzione della produzione di vino nell'Unione Europea nel 2005 e 2006
            5.1.3 I dieci principali paesi esportatori di vino
    6 Metodologia di realizzazione
        6.1 Vino convenzionale
        6.2 Vino biologico
        6.3 Vino biodinamico
        6.4 Vino naturale
    7 Classificazione dei vini
    8 Tipi di vino
        8.1 Vini ordinari
        8.2 Vini speciali
    9 Regolamentazione
        9.1 Unione Europea
        9.2 Legislazione italiana
            9.2.1 Vino (generico)
            9.2.2 Vino Varietale e Vino d'Annata
            9.2.3 Vino ad Indicazione Geografica Tipica (IGT)
            9.2.4 Vino a Denominazione di Origine Controllata (DOC)
            9.2.5 Vino a Denominazione di Origine Controllata e Garantita (DOCG)
            9.2.6 Etichetta
            9.2.7 Dettagli normativi
    10 La conservazione del vino
        10.1 Contenitori per la conservazione del vino
            10.1.1 Tipi di bottiglie
            10.1.2 Altri contenitori
    11 Il consumo del vino
        11.1 Contenitori per il consumo del vino
        11.2 Abbinamenti con le portate
    12 Invecchiamento del vino
    13 Distillazione del vino
    14 Effetti del vino sulla salute
    15 Note
    16 Bibliografia
    17 Voci correlate
    18 Altri progetti
    19 Collegamenti esterni

Etimologia

Vino deriva direttamente dal latino vīnum, da un tema mediterraneo[1] da cui deriva anche il greco antico ϝοῖνος woînos[2], classico οἶνος oînos, l'ebraico יין yayin[3] e l'armeno գինի gini[4]. La parola latina è stata prestata all'umbro, all'osco, al falisco vinu, all'etrusco vin(um), al leponzio vinom[4]; in epoca più recente, vīnum è stato prestato alle lingue celtiche[5], alle lingue germaniche[6] e da queste al finlandese viini[4]. Anche i termini slavi per vino[7] è probabile che siano prestiti latini[8][9]. L'ipotesi che vīnum abbia un'origine indoeuropea, comune all'ittita wiyan[10][11], ha oggi poco credito.
Storia del vino

Nel Valdarno Superiore, intorno a Montevarchi, sono stati ritrovati in depositi di lignite, reperti fossili di tralci di vite (Vitis vinifera) risalenti a 2 milioni di anni fa. Diversi ritrovamenti archeologici dimostrano che la Vitis vinifera cresceva spontanea già 300.000 anni fa. Studi recenti tendono ad associare i primi degustatori di tale bevanda già al neolitico; si pensa che la scoperta fu casuale e dovuta a fermentazione naturale avvenuta in contenitori dove gli uomini riponevano l'uva. Le più antiche tracce di coltivazione della vite sono state rinvenute sulle rive del Mar Caspio e nella Turchia orientale.
Siti archeologici di produzione del vino e dell'olio.

Nel corso del XX secolo gli archeologi si sono imbattuti casualmente nella più antica giara di vino mai rinvenuta. Nel 1996, infatti, una missione archeologica statunitense, proveniente dall'Università della Pennsylvania e diretta da Mary Voigt, ha scoperto nel villaggio neolitico di Hajji Firuz Tepe, nella parte settentrionale dell'Iran, una giara di terracotta, della capacità di 9 litri, contenente una sostanza secca proveniente da grappoli d'uva. La notizia, riferita da Corriere Scienza del 15 ottobre 2002, aggiunge che i reperti rinvenuti risalgono al 5100 a.C., quindi a 7000 anni fa, ma gli specialisti affermano che il vino è stato prodotto per la prima volta, forse casualmente, tra 9 e 10000 anni fa nella zona del Caucaso. Sembra infatti che il primo vino sia stato prodotto del tutto per caso (come è avvenuto per il pane lievitato) per la fermentazione accidentale di uva dimenticata in un recipiente.

È comunque accertato che la produzione su larga scala di vino è iniziata poco dopo il 3000 a.C., quindi circa 5000 anni fa.

I primi documenti riguardanti la coltivazione della vite risalgono al 1700 a.C., ma è solo con la civiltà egizia che si ha lo sviluppo delle coltivazioni e di conseguenza la produzione del vino.

La Bibbia (Genesi 9,20-27) attribuisce la scoperta del processo di lavorazione del vino a Noè: successivamente al Diluvio Universale, avrebbe piantato una vigna con il cui frutto fece del vino che bevve fino ad ubriacarsi. Il Cristianesimo considera il vino come specie sotto cui, nel sacramento dell'Eucarestia, si cela il sangue di Gesù Cristo, che nel corso dell'ultima Cena egli definì "per la nuova ed eterna alleanza, versato per molti in remissione dei peccati".[12]

Sotto l'Impero romano ci fu un ulteriore impulso alla produzione del vino, che passò dall'essere un prodotto elitario a divenire una bevanda di uso quotidiano. In questo periodo le colture della vite si diffusero su gran parte del territorio (in particolare in Italia, Gallia Narbonensis, Hispania, Acaia e Siria), e con l'aumentare della produzione crebbero anche i consumi.

Ad ogni modo il vino prodotto a quei tempi nell'area del Mediterraneo era molto differente dalla bevanda che conosciamo oggi: a causa delle tecniche di vinificazione e conservazione (soprattutto la bollitura), il vino risultava essere una sostanza sciropposa, molto dolce e molto alcolica. Era quindi necessario allungarlo con acqua e aggiungere miele e spezie per ottenere un sapore più gradevole.

Diversamente, i popoli celtici già prima del contatto con la romanità producevano vini leggeri e dissetanti[13] e li conservavano in botti di legno[14] invece che nelle giare.

Con il crollo dell'Impero Romano la viticoltura entra in una crisi dalla quale uscirà solo nel medioevo, grazie soprattutto all'impulso dato dai monaci benedettini e cistercensi. Nella stessa Regola, Benedetto afferma:
« Ben si legge che il vino ai monaci assolutamente non conviene; pure perché ai nostri tempi è difficile che i monaci ne siano persuasi, anche a ciò consentiamo, in modo però che non si beva fino alla sazietà. »

Gian Battista Vico intravide nella concezione medioevale del vino come genere di prima necessità un carattere della barbarie di quest'epoca.[15]
Mescita di vino rosso, Tacuinum sanitatis casanatensis (XIV secolo)

Proprio nel corso del medioevo nasceranno tutte quelle tecniche di coltivazione e produzione che arriveranno praticamente immutate fino al XVIII secolo, quando ormai la produzione ha carattere "moderno". Ciò grazie alla stabilizzazione della qualità e del gusto dei vini, nonché all'introduzione delle bottiglie di vetro e dei tappi di sughero.

Nel XIX secolo l'oidio e la fillossera, malattie della vite provenienti dall'America, distruggono enormi quantità di vigneti. I coltivatori sono costretti a innestare i vitigni sopravvissuti sopra viti di origine americana (Vitis labrusca), resistenti a questi parassiti, e ad utilizzare regolarmente prodotti fitosanitari come lo zolfo.

Nel Novecento invece si ha, inizialmente da parte della Francia, l'introduzione di normative che vanno a regolamentare la produzione (origine controllata, definizione dei territori di produzione, ecc.) che porteranno a un incremento qualitativo nella produzione del vino a scapito della quantità.
Enologia
Exquisite-kfind.png 	Per approfondire, vedi Enologia.
Un tastevin, strumento utilizzato tradizionalmente dai sommelier per la degustazione del vino.

L'enologia è lo studio del vino in generale. Essa si occupa della viticoltura, della vinificazione, dell'affinamento (compresa la conservazione in cantina) e della degustazione.

Il nome deriva dal greco oinos (vino) e logos (studio).
Composizione chimica del vino

Dal punto di vista chimico, il vino è una miscela liquida costituita principalmente da acqua e alcol etilico (anche detto "etanolo").

Oltre a tali componenti, il vino contiene tantissime altre sostanze, alcune delle quali sono desiderate, in quanto danno un sapore gradevole al vino oppure hanno un effetto positivo sulla salute (ad esempio i polifenoli e le antocianine), mentre altre sostanze sono indesiderate, in quanto danno un sapore sgradevole al vino oppure hanno un effetto negativo sulla salute (ad esempio l'anidride solforosa, la cui concentrazione massima è fissata per legge, essendo altamente tossica[16]).

La tabella seguente riporta i valori tipici di concentrazione dei principali componenti del vino:
Componente 	Formula chimica 	 % in volume 	 % in peso 	 % in moli 	Note 	Fonte
Acqua 	H2O 	70-90 	82-85,4 	92,6-94,1 	È il componente del vino a maggiore concentrazione 	[16]
Alcol etilico 	C2H5OH 	9-16 	6,9-11,7 	2,9-5,1 	È prodotto durante la fermentazione alcolica degli zuccheri presenti nell'uva. La sua percentuale in volume corrisponde alla gradazione alcolica 	[16]
Acetaldeide 	CH3CHO 	0,5-30 	0,37-18,1 	0,17-9,1 	È un prodotto secondario della fermentazione alcolica
Glicerolo 	C3H8O3 	0,32-1,19 	0,37-1,38 	0,08-0,3 	È un prodotto secondario della fermentazione alcolica. La sua concentrazione aumenta all'aumentare della gradazione alcolica 	[16]
Acido tartarico 	C4H6O6 	0,17-0,45 	0,28-0,73 	0,02-0,1 	Presente nell'uva 	[16]
Acido lattico 	C3H6O3 	0,08-0,33 	0,09-0,37 	0,02-0,08 	Prodotto dalla fermentazione malolattica 	[16]
Acido malico 	HOOCCH(OH)CH2COOH 	0-0,44 	0-0,64 	0-0,1 	Presente nell'uva 	[16]

Altri componenti del vino sono:

    alcol metilico: particolarmente tossico; si forma dall'azione degli enzimi sulle pectine contenute nella buccia dell'uva;[16]
    alcoli superiori (cioè con atomi di carbonio superiori a 2);[16]
    butilenglicole e acido succinico: prodotti secondari della fermentazione alcolica;[16]
    acido acetico: prodotto secondario della fermentazione alcolica; la sua concentrazione può essere elevata se non si effettua un'adeguata pulizia dei contenitori utilizzati per la produzione del vino;[16]
    zuccheri: alcuni fermentano per dare alcol (fruttosio, glucosio) per cui è presente solo una frazione di essi che non ha completato la fermentazione, mentre altri non vanno incontro a fermentazione (arabinosio e xilosio); talvolta si aggiunge saccarosio al vino durante la sua produzione, ma tale zucchero non è presente nel prodotto finale in quanto reagisce velocemente;[16]
    acido citrico: è un acido organico presente nell'uva;[16]
    composti azotati e sali minerali: già presenti nell'uva;[16]
    composti fenolici: in parte sono presenti nell'uva e in parte sono ceduti dal legno della botte durante l'invecchiamento;[16]
    composti aromatici: possono essere già presenti nell'uva o formarsi durante il processo di produzione e invecchiamento del vino;[16]
    vitamine: sono presenti nell'uva; nel vino non è presente la vitamina C, in quanto viene consumata durante il processo di vinificazione;[16]
    anidride carbonica: prodotta durante la fermentazione alcolica; ha una concentrazione minore nei vini invecchiati;[16]
    ossigeno: assorbito dal vino durante il processo produttivo;[16]
    anidride solforosa: è particolarmente tossica; viene addizionata in piccole percentuali per regolare la fermentazione e come conservante.[16]

Produzione del vino
Exquisite-kfind.png 	Per approfondire, vedi Vinificazione, Fermentazione alcolica e Vendemmia.
Maggiori Paesi produttori e consumatori
Zone di produzione del vino
Consumo annuale di vino pro capite: ██ - meno di 1 litro ██ - da 1 a 7 litri ██ - da 7 a 15 litri ██ - da 15 a 30 litri ██ - più di 30 litri.

Le zone di produzione nel mondo sono:

    in Italia: tutte le regioni[17].
    in Francia: la Gironda, tra la provincia di Bordeaux, il Lesparre-Médoc e Libourne; la Borgogna e il Beaujolais; la Champagne; l'Alsazia; la valle della Loira con la Turenna, il Berry e il nord dell'Alvernia; la valle del Rodano; il Sud-ovest (Bergerac, valle della Garonna, Béarn, Paese basco, Cahors, Aveyron) ; la Giura e la Savoia; la Meuse e la Mosella in Lorena; la Linguadoca-Rossiglione; la Provenza; la Corsica;
    in Germania: attorno al fiume Reno; a sud-ovest di Coblenza, lungo la Mosella; lungo il Neckar vicino a Stoccarda; vicino Würzburg, lungo il Meno; la valle della Nahe; l'Assia Bergstraße;
    in Spagna: la zona della Rioja e la Navarra; la Catalogna; la zona dello Sherry intorno a Jerez de la Frontera; la Ribera del Duero; la regione di Valencia; le isole Canarie;
    in Portogallo: Tutte le regioni, il Minho (Vinho Verde) e il Douro (Vinho do Porto); Trás-os-Montes, Beiras; Dão; Bairrada; Lisboa; Penínsola de Setúbal; Alentejo; Algarve; l'isola di Madeira e l'isola di Açores.
    in Libano: soprattutto la Valle della Beqa';
    negli USA: in California: le Napa; Mendocino; e Sonoma valleys; più a nord tra l'Alameda e le montagne di Santa Cruz e lungo il fiume di Salinas; ma anche in Oregon, Idaho e Washington;
    in Argentina: nelle province di Mendoza, San Juan, La Rioja, Salta, Rio Negro, Cordoba ecc;
    in Cile;
    nella zona del Tokaj tra Slovacchia e Ungheria;
    in Siria: nell'Aleppo, nell'Homs e nel Damasco;
    in Cipro;
    in Australia: nel Victoria e in Tasmania; in alcune zone del Nuovo Galles del Sud; in Australia Meridionale (attorno ad Adelaide; lungo il fiume Margaret River e altrove;
    in Nuova Zelanda;
    in Sudafrica, al sud;
    in Slovenia
    nell'Austria orientale;
    in Svizzera specie nel Canton Ticino, nel Vallese e nella zona del Lago Lemano;
    nella Repubblica Ceca: la Moravia;
    in Croazia;
    in Grecia: in Macedonia, nel Peloponneso del sud e a Creta;
    in Albania;
    in Georgia;
    in Tunisia;
    in Marocco;
    in Turchia;
    in Messico, soprattutto nello stato di Sonora;
    in Brasile: in San Paolo; Santa Catarina; e nel Rio Grande do Sul;
    nel Salto, in Uruguay;
    in Perù: nell'Ica;
    in Algeria: nella provincia di Orano
    in Cina;
    in India;
    in Giappone;
    in Romania: nella Regione Est - Moldova, Cotnari, Regione del Sud - Craiova;
    in Moldavia: nella Regione Centrale e Sud del paese (Orhei, Stefan Voda, Ialoveni, Hincesti, Comrat): Chateau Vartelly, Purcari, Milestii Mici, Cricova, Vitis Hincesti, Tomaj, ecc.
    in Russia, nell'estremo sud;
    in Israele;
    in Canada.

I dieci principali produttori mondiali di vino

(anno 2005)
Paese 	migliaia di quintali
Italia 	86.200 (13,14%)
Francia 	67.785 (10,33%)
USA 	63.275 (9,645%)
Spagna 	59.258 (9,03%)
Cina 	56.000 (8,53%)
Turchia 	36.500 (5,56%)
Argentina 	28.297 (4,31%)
Iran 	28.000 (4,27%)
Cile 	22.500 (3,43%)
Australia 	20.265 (3,09%)

TOTALE 656.134
L'evoluzione della produzione di vino nell'Unione Europea nel 2005 e 2006

Previsione 2006 (migliaia di ettolitri)

     Italia: 52.037
     Francia: 51.701
     Spagna: 39.302
     Germania: 8996
     Portogallo: 7391
     Grecia: 3909

Previsione 2005 (migliaia di ettolitri)

     Italia: 60.562
     Francia: 52.105
     Spagna: 34.789
     Germania: 9256
     Portogallo: 7266
     Grecia: 3997

Nel 2003, la produzione mondiale di vino era salita a 269 milioni di ettolitri.

I quindici principali produttori erano:
Paese 	milioni di ettolitri
Francia 	47,3
Italia 	46,8
Spagna 	39,5
Stati Uniti 	23,5
Australia 	12,6
Argentina 	12,2
Cina 	10,8
Germania 	10,2
Sudafrica 	7,6
Portogallo 	6,8
Cile 	5,8
Romania 	5,5
Grecia 	4,2
Russia 	4,1
Ungheria 	4,0
I dieci principali paesi esportatori di vino

(anno 2005)
Paese 	migliaia di ettolitri
Italia 	15.100
Spagna 	14.439
Francia 	13.900
Australia 	7019
Cile 	4209
USA 	3482
Germania 	2970
Sudafrica 	2818
Portogallo 	2800
Moldavia 	2425

TOTALE 78.729
Metodologia di realizzazione
La spremitura dell'uva con i piedi dopo la vendemmia, la prima operazione del metodo di produzione tradizionale

Dal punto di vista delle modalità con le quali si eseguono le lavorazioni (in campagna e in cantina) ovvero in relazione al ricorso a tecniche e procedimenti per coltivare le viti, ottenere le uve e produrre il vino (in termini di impatto sull'ambiente, di "naturalità" o di livello di "tradizione" della tecnologia impiegata, di attenzione per la salute, di grado di utilizzo della chimica di sintesi e della fisica "artificiale"), abbiamo:

    vini convenzionali;
    vini biologici;
    vini biodinamici;
    vini naturali.

In pratica, questa è una classificazione del livello di "bio" del vino, della "sostenibilità" delle tecniche colturali e vinicole impiegate, dei principi filosofici assunti. Dal punto di vista della qualità (non di altri aspetti) il consumatore deve essere consapevole che come esistono ottimi vini convenzionali, anche con bassissimi tenori di solfiti, esistono pessimi vini naturali al limite della bevibilità (per citare i due estremi della scala).
Vino convenzionale

Il vino convenzionale è il vino "normale" ovvero quello ottenuto impiegando sistemi chimici e fisici ammessi dalla legge.

Chi si vuole avvicinare all'agricoltura biologica, comincia a praticare agricoltura convenzionale progressivamente sempre meno invasiva (vigneto in fase di passaggio) ovvero da agricoltura integrata, a meno che non si cominci da un appezzamento o da un vigneto mai coltivato con la convenzionale.
Vino biologico

Dal 1º agosto 2012, grazie al recepimento del reg. ce n.203/12, il vino ottenuto da agricoltura biologica si può etichettare come vino biologico mentre prima occorreva scrivere "vino ottenuto da uve da agricoltura biologica".

È l'unico delle tre tipologie "bio" ad avere una norma e una certificazione. La peculiarità del vino biologico rispetto a quello convenzionale riguarda quasi esclusivamente i trattamenti in campagna, mentre per quelli in cantina la legislazione attuale non prevede limitazioni particolari sui procedimenti comuni.

In sintesi le caratteristiche del vino biologico sono:

    1) procedimenti di vinificazione, i cui requisiti sono approvati dallo Standing Committee on Organic Farming (SCOF), il Comitato permanente per l’agricoltura biologica;
    2) logo autorizzato da apporre in etichetta;
    3) numero dei coadiuvanti dell'agricoltura convenzionale ridotto a meno della metà;
    4) livelli di solforosa nel prodotto imbottigliato ridotti (attualmente[18] 100 mg/l per i vini rossi secchi, e 150 per i vini bianchi secchi);
    5) in campagna non si devono impiegare sostanze chimiche di sintesi (concimi, diserbanti, anticrittogamici, insetticidi, pesticidi in genere) né OGM
    6) in cantina si possono utilizzare i prodotti enologici e i processi di vinificazione, maturazione, invecchiamento, imbottigliamento autorizzati dal regolamento CE.
    7) ottenimento della certificazione come per tutti i prodotti da agricoltura bio.

Vino biodinamico

Non esiste, tuttora, dal punto di vista legislativo, il "vino biodinamico" ma il vino ottenuto da agricoltura biodinamica. Il cosiddetto vino biodinamico è cosa diversa da un vino biologico: è un vino "molto" biologico ottenuto, in più, con una precisa visione "cosmica" di tipo antroposofica. Il vino da agricoltura biodinamica deve essere comunque certificato biologico.

Esiste un'associazione mondiale privata di produttori biodinamici (con sede anche in Italia[19]), la Demeter, che certifica il proprio marchio (vino Demeter/Biodynamic®) secondo uno specifico disciplinare.

I vini biodinamici hanno limiti ancor più severi di quelli bio, soprattutto nella fase della lavorazione in cantina (si escludono gli additivi di fermentazione e vinificazione, nonché molti procedimenti enologici chimico-fisici ammessi dalla biologica in cantina).

Non esistono inoltre prove verificabili scientificamente di una qualsiasi differenza chimico fisica tra vino ottenuto per vie tradizionali e con metodi biodinamici. Scientificamente è da considerarsi quindi una superstizione, anche se l'argomento è dibattuto.[20][21][22]
Vino naturale

Il vino cosiddetto "naturale" è quello prodotto da quei piccoli vignaioli che pur aderendo a tutti i principi "naturalistici" dell'agricoltura biologica e di quella biodinamica, non vogliono aderire a regolamenti, certificazioni, ecc. In pratica, non utilizzano prodotti di sintesi o pratiche invasive ma si sentono un po' vincolati da requisiti tecnici o filosofici di sorta.

A differenza delle altre 2 categorie (in particolare del vino biologico[23]), il vino naturale è concepito perché sia ottenuto non utilizzando nessuna delle sostanze ammesse in vinificazione dalle altre metodologie (a parte bassissimi tenori di solforosa). Similmente, non sono utilizzati i comuni procedimenti chimico-fisici di cantina per il trattamento dei mosti e dei vini (ammessi per il vino biologico, e alcuni, per il biodinamico).

Chi afferma di produrre vini naturali fa sempre molto appello al concetto di vino del terroir come chiave per fare vino nel rispetto dei cicli della natura e, soprattutto, per favorire l'espressione e la tipicità della zona (vitigno, terreno, clima, tradizione). Chiaramente, non esiste alcuna legislazione o regolamentazione (anche privata) dei vini naturali. Invece, esistono associazioni (quelle francesi sono le più antiche e conosciute), anche nazionali, che riuniscono produttori di vini naturali.
Classificazione dei vini
Exquisite-kfind.png 	Per approfondire, vedi Vitigno.

I vini possono essere classificati in funzione di diversi aspetti. Di seguito i principali.

    nazione e, in subordine, regione/zona di provenienza;
    denominazione di origine o indicazione geografica di appartenenza. Si tratta della categoria di differenziazione principale. Un vino (nazionale, europeo, extra europeo che è il caso più frequente) può essere anche "generico" ovvero senza denominazione di origine o indicazione geografica;
    tipologia (fermo, frizzante, spumante, passito, liquoroso, novello, e, in subordine, bianco, rosso, rosato);
    annata
    vitigno (varietà di vite utilizzata per la produzione) da cui provengono le uve o meglio uvaggio visto che le varietà utilizzate possono essere diverse. I vitigni più famosi e diffusi nel mondo (i cosiddetti "Vitigni internazionali" o "Alloctoni") sono fra i rossi il Cabernet-Sauvignon, il Cabernet franc, il Merlot, il Pinot noir, lo Zinfandel e il Syrah; tra i bianchi il Sauvignon, lo Chardonnay, il Muscat ed il Riesling;
    fascia di prezzo;
    produttore (cioè la cantina vinicola che ha prodotto il vino);
    macro classificazione organolettica (giovane/maturo, beverino/impegnativo, leggero/potente, secco/amabile, fruttato/evoluto e tante altre).

Altri fattori (più tecnici) possono essere: punteggio assegnato dalle guide, piatto/preparazione da abbinare, gradazione alcolica, caratteristiche sensoriali, ecc.

Sempre più importante ormai è anche la tipologia di vino dal punto di vista della "naturalità" del vino (si veda il paragrafo sopra) che è trasversale alla classificazione in tipologie.
Tipi di vino

I vini si differenziano tra loro per il sistema di vinificazione (vini normali e speciali) e per le proprietà organolettiche: colore, profumo, gusto e retrogusto; altri parametri concorrono a definire le caratteristiche di un vino: alcol, acidità, sapidità, sensazione di astringenza (dovuta ai tannini). I vini possono essere differenziati in vini tranquilli, vini frizzanti e spumanti, a seconda del fatto che siano in grado o meno di sprigionare anidride carbonica all'apertura delle bottiglie. Costituisce ulteriore distinzione il contenuto in zuccheri non fermentati del vino (secco, semisecco, dolce...)

Inoltre ogni vino è caratterizzato da una temperatura di servizio (temperatura ideale per la consumazione) e da abbinamenti ottimali con determinate pietanze.
Vini ordinari
Left alt text 		Center alt text 		Right alt text
Calici di vino bianco (a sinistra), rosato (al centro) e rosso (a destra).

Si intendono per vini ordinari quei vini immessi al consumo dopo aver subito il solo processo di vinificazione (quindi senza interventi tecnici successivi o aggiunte di altri componenti).

Vino bianco
    Il vino bianco si presenta all'aspetto di colore giallo in varie tonalità (dal verdolino all'ambrato, passando per il paglierino e il dorato); è generalmente caratterizzato da profumi floreali e fruttati, e va consumato ad una temperatura di servizio compresa fra 8 °C e 14 °C; al gusto prevalgono le sensazioni di freschezza e acidità, anche se con l'aumentare della temperatura di servizio potrebbero presentarsi sgradevoli sensazioni di amaro. Gli accoppiamenti ottimali sono con le pietanze a base di pesce, molluschi, crostacei, verdure e carni bianche, ed in generale con piatti di cottura rapida e sughi poco strutturati.

Vino rosato
    Il vino rosato si presenta all'aspetto di colore tra il rosa tenue, il cerasuolo e il chiaretto; è generalmente caratterizzato da profumi fruttati, e va consumato ad una temperatura di servizio compresa fra 10 °C e 14 °C; al gusto prevalgono le sensazioni di leggera acidità, di aromaticità e di lieve corposità. Gli accoppiamenti ottimali sono con pietanze gustose a base di pesce, paste asciutte con sughi delicati, salumi leggeri. Quando si parla di spumante il termine più consueto è rosé invece di rosato.

Vino rosso
    Il vino rosso si presenta all'aspetto di colore rosso in varie tonalità (dal porpora al rubino fino al granato e all'aranciato); è generalmente caratterizzato da un'ampia varietà di profumi (fiori, frutta, confettura, erbe, spezie) e da una più o meno elevata sensazione di morbidezza, corposità e tannicità; va consumato ad una temperatura di servizio compresa fra 14 °C e 20 °C. Gli accoppiamenti ottimali sono con le carni rosse, la cacciagione, i formaggi, e tutte le pietanze basate su cotture prolungate e sughi strutturati.

Vino novello
    Si ottiene mediante macerazione carbonica. Ha un colore intenso e forti aromi secondari o fermentativi. Non può essere immesso sul mercato prima del 6 novembre di ogni anno e se ne consiglia un consumo nei primi sei mesi perché poco stabile. Un accoppiamento ottimale e tipico del vino novello è con le castagne, e conseguentemente con gli alimenti a base di farina di castagne, come necci e castagnaccio.

Vino passito

Exquisite-kfind.png 	Per approfondire, vedi Vino passito.

    Ottenuto da uve appassite lavorate come per una normale vinificazione. L'appassimento può avvenire in maniera naturale sulla pianta (eseguendo dunque la vendemmia tardivamente) oppure artificialmente ponendo l'uva su dei graticci sui quali viene insufflata aria calda, oppure per effetto della cosiddetta muffa nobile, ovvero la Botrytis cinerea, che attacca gli acini formando una coltre superficiale che fa evaporare l'acqua contenuta nell'acino, aumentando così la concentrazione degli zuccheri.

Vin ruspo
    Viene fatto con una miscela di vino di Carmignano DOCG attraverso una fermentazione breve la quale toglie leggermente il colore rosso delle bucce di uva. Viene spesso confuso dai non addetti con il vino rosé, o rosato, e come questo si serve a temperature dell'ordine dei 10 °C 14 °C.

Vino barricato

Barriques per l'affinamento del vino

    Il vino barricato viene lasciato invecchiare in botti di legno, con particolare riferimento al legno di rovere che si ottiene dalle querce, ma anche di robinia, ciliegio ed altre essenze. Questo procedimento consente al vino di invecchiare lentamente mediante un processo di ossidoriduzione che avviene tramite le fibre lignee: esso dà al vino un aroma più intenso, un odore di tostato e al gusto sarà più equilibrato e più morbido. Il legno cede al vino i tannini idrolizzabili (che sono più morbidi di quelli condensati), polimeri delle catechine presenti nella buccia degli acini e nei vinaccioli, e sentori speziati (es. vaniglia) ed eterei che conferiranno al vino un prezioso bouquet. Le botti di rovere più prestigiose per le loro performance sono le barrique francesi di 225 litri, fabbricate esclusivamente con legni di rovere provenienti dalla foresta di Allier. Il fatto di potere contare su legni che provengono storicamente dagli stessi alberi, consente agli enologi di potere stabilire diversi parametri per l'invecchiamento dei vini. Va segnalato che è diventata prassi comune da parte di produttori vinicoli assai commerciali l'aggiungere al vino trucioli di legno per conferire al vino gusto ed aromi di legni: numerosi enologi ritengono che si tratti di una manovra posticcia che non può assolutamente dare al vino trattato le caratteristiche di un vero invecchiamento in botti di legno pregiato. Infatti si ritiene che l'effetto dei trucioli sia principalmente quello di dare al vino sentori di tostatura senza però contribuire all'evoluzione aromatica che si raggiunge grazie ai particolari equilibri ossidoriduttivi che si vengono a determinare nelle barrique. Inoltre in queste ultime sono presenti le fecce nobili le quali sono la base dell'evoluzione aromatica del vino e in parte della sua stabilizzazione. Ad ogni modo, i disciplinari e/o la legislazione riducono gli ambiti in cui è possibile utilizzare i chips enologici.

Vino frizzante
    È un vino che presenta una moderata effervescenza dovuta alla presenza di anidride carbonica con una sovrappressione compresa, a temperatura ambiente, tra 1 e 2,5 bar. Sono naturali o gassificati (quest'ultimi di mediocre qualità). Quelli naturali sono quasi sempre realizzati con il metodo Charmat.
    I vini frizzanti non devono essere assolutamente confusi con gli spumanti che sono vini speciali (e hanno una sovrappressione maggiore): un vino frizzante può essere considerato, a livello di effervescenza e spuma, a metà strada tra un vino tranquillo (ovvero senza alcuna presenza di bollicine quindi un vino "fermo")[Differenza da quello "fermo" citato nella sezione "Classificazione dei vini"?] e uno spumante.
    Quando un vino è poco frizzante (ovvero la pressione è circa 1,3 bar) è detto anche mosso che è il perlant francese (mentre "pétillant" è il termine francese per frizzante).
    Molti vini DOP e IGP italiani hanno una versione frizzante (un termine spesso utilizzato è "vivace") e alcuni disciplinari prevedono modalità specifiche e tradizionali per il loro ottenimento (ad esempio, una rifermentazione in bottiglia).

Vini speciali

Si intendono per vini speciali quelli che dopo il processo di vinificazione e prima di essere immessi al consumo vengono sottoposti ad ulteriori interventi tecnici o all'aggiunta di altri componenti. Questa è la differenza rilevante con i vini ordinari. Da notare che, per la legge e quindi per le trattazioni "tecniche", i vini passiti non sono speciali, come non lo sono i vini frizzanti.

I vini speciali sono:

    Vino spumante: in seguito ad una vinificazione tradizionale come per un normale vino bianco, viene aggiunto il cosiddetto Liquer de Tirage ovvero lieviti, monosaccaridi (zucchero di canna) e minerali, al fine di provocare una rifermentazione che può avvenire in bottiglia (Metodo classico o champenoise) o in autoclave (metodo Charmat o Martinotti)
    Vino liquoroso
    Vino aromatizzato

Regolamentazione
Unione Europea

Nell'Unione europea la produzione e la classificazione dei vini sono disciplinate da appositi regolamenti comunitari e dalle relative norme nazionali applicative. Nel corso degli ultimi anni la legislazione si è aggiornata con l'emanazione della nuova OCM "Vino"; il riferimento principale è il Regolamento Ce n. 479/2008 del Consiglio per quanto riguarda le denominazioni di origine protette e le indicazioni geografiche protette, le menzioni tradizionali, l’etichettatura e la presentazione di determinati prodotti vitivinicoli. La nuova regolamentazione è in vigore dal 1º agosto 2009.

La vecchia normativa prevedeva la distinzione dei vini in due grandi categorie: Vini da tavola e Vini di Qualità Prodotti in Regioni Determinate (VQPRD). Ora, la macro distinzione concettuale è tra Vino a Origine Geografica e Vino senza Origine Geografica[24]: i primi (DOP e IGP) sono quelli che possiedono un legame territoriale e un disciplinare, i secondi non hanno né legame territoriale né disciplinare di produzione (in sostanza, sono quelli precedentemente definiti "vini da tavola").

Un'altra rilevante novità è che i controlli, come per tutti gli altri prodotti DOP e IGP, non sono più affidati ai Consorzi di Tutela ma agli di Enti di Certificazione accreditati.[25] In pratica, l'ottenimento e mantenimento delle DOCG, DOC e IGT sono a tutti gli effetti certificazione di prodotto obbligatoria (ovviamente per chi vi aderisce, potendo comunque produrre vino generico e quindi svincolarsi dai disciplinari e dalle leggi sui vini a denominazione/indicazione).

Chiaramente, anche le regolamentazione per la designazione e l'etichettatura è stata aggiornata (Reg. Ce 607/2009).

La suddivisione ufficiale ora distingue (in ordine crescente di specificità):

    Vino (ex "vino da tavola");
    Vino Varietale e/o Vino d'Annata;
    Vino a Indicazione Geografica Protetta IGP;
    Vino a Denominazione di Origine Protetta DOP;
    Vino a Denominazione di Origine Protetta DOP con indicazione della sottozona o della menzione geografica aggiuntiva.

Si deve fare molta attenzione quando si parla del concetto (abusato) della cosiddetta "piramide qualitativa" del vino; infatti, le categorie previste dalle leggi sulle denominazioni trattano unicamente la qualità del processo produttivo non la qualità del prodotto in sé. Anche i vari disciplinari per i vini a denominazione forniscono requisiti "minimi" e sono, per quanto attiene alle caratteristiche organolettiche, molto generici. Una legislazione nazionale sulle denominazioni che, invece, storicamente si avvicina molto ad un modello di gerarchia qualitativa sul vino è quella francese.
Legislazione italiana

Sino alla pubblicazione del D.LGS. 8 aprile 2010, n. 61 (ovvero dall'11 maggio 2010) la legislazione italiana in materia di vino era retta dalla storica Legge nº164 del 10/2/1992, "Nuova disciplina delle denominazioni di origine". Era questa la norma che istituì i vini da tavola, i VQPRD, etc.

Il D.LGS. 61 (Tutela delle denominazioni di origine e delle indicazioni geografiche dei vini, in attuazione dell'articolo 15 della legge 7 luglio 2009, n. 88) ha abolito la vecchia L. 164 e ha recepito la nuova OCM "Vino" della UE (Regolamento Ce n. 479/2008, Il vino entra nell’era delle DOP). Pertanto, le vecchie tipologie "vino da tavola", VQPRD, VSQPRD, VFQPRD, VLQPRD, VSAQPRD, sono state eliminate (naturalmente, si potranno ancora trovare etichette, precedenti alla revisione normativa, con questi termini). Anche le nuove normative europee sulla designazione ed etichettatura dei vini sono state recepite.

Anche se può sembrare riduttivo o "semplicistico" bisogna ora abituarsi a chiamare la categoria base della "piramide" unicamente "vino" senza aggiungere altre qualifiche (da tavola, etc.) in quanto la legge le ha abolite. Alla base di questa scelta c'è l'obiettivo della UE (e quindi, automaticamente, degli Stati Membri) di dividere il vino (e le altre bevande alcoliche: birra, distillati e liquori) esattamente come tutti gli altri prodotti alimentari (ortaggi, frutta, salumi, olio, formaggi, carni, etc.): quelli a denominazione/indicazione e quelli non a denominazione/indicazione. Per fare un esempio: non si dice prosciutto crudo "generico" e prosciutto di Parma DOP ma si dice "prosciutto crudo" e "Prosciutto di Parma". Quindi per designare un vino al livello base, bisogna solo dire "vino" seguito dalla tipologia, marchio/produttore, eventuale nome di fantasia, ecc. Invece, quando si parla di un vino DOP o IGP è indispensabile, prima di tutto, designarlo con la denominazione o l'indicazione, solo dopo aggiungere le altre identificazioni. In sostanza, la "designazione di vendita" di un vino deve essere solo quella "legale".

La scelta UE di far comprendere il vino (che, storicamente, ha sempre avuto una normazione specifica) nella grande famiglia dei prodotti agroalimentari è stata sancita con l'emanazione del regolamento "quadro", il Reg. Ce n. 1234/2007 sull"Organizzazione Comune dei Mercati agricoli e disposizioni specifiche per taluni prodotti agricoli" (regolamento unico OCM). Tale regolamento è stato abrogato con l'entrata in vigore, dal 1º gennaio 2014, del Reg. CE n. 1308/2013 "Organizzazione Comune dei Mercati dei prodotti agricoli" (nuova OCM unica).

Pertanto, la classificazione italiana ricalca quella europea con alcune peculiarità:

    1) la tradizionale sigla IGT, per i vini a Indicazione geografica tipica, può essere utilizzata al posto della corrispondente IGP;
    2) anche la classificazione dei vini a denominazione di origine controllata (DOC) e dei vini a denominazione di origine controllata e garantita (DOCG) permane come specificità italiana. Le due categorie possono essere utilizzate al posto della corrispondente sigla DOP che assorbe entrambe;
    3) conservazione delle menzioni di sottozone o di sottodenominazioni.

Idonei disciplinari di produzione (vini DOP e IGP) stabiliscono le condizioni da rispettare per rientrare in quelle precise caratteristiche produttrice a garanzia del livello qualitativo:

    la denominazione di origine/indicazione geografica
    i confini della denominazione/indicazione
    le tipologie di allevamento della vite
    la resa massima per ettaro
    il minimo titolo alcolometrico
    le caratteristiche fisico-chimiche e organolettiche del vino

Con la nuova legislazione sono solo gli organismi di certificazione (che devono essere sia accreditati nel settore da Accredia sia autorizzati dal Mipaaf) a rilasciare la conformità dei vini DOP e IGP ai disciplinari e quindi a concedere l'uso dei marchi nella commercializzazione[26]. Tale valutazione si basa su campionamenti del lotto da commercializzare e riguarda sia le caratteristiche chimiche che quelle organolettiche. Per i vini DOCG il prelievo e la valutazione deve essere per ogni partita di imbottigliamento. In questo ambito normativo tali organismi sono detti anche organismi di controllo.

Il riconoscimento delle DO/IG è, con la nuova legislazione, eseguito in sede europea (mentre, in precedenza, era a livello di ciascun stato membro). Ad ogni modo il DL 61 istituisce il Comitato Nazionale vini DOP e IGP, un organo del Ministero delle Politiche Agricole Alimentari Forestali la cui missione è quella di tutelare e promuovere i vini DOP e IGP italiani.

Nelle DOC e DOCG, inoltre, può esservi una "sottozona" che delimita, specialmente nella DOCG, la zona ristretta di produzione del vino. Medesima considerazione vale per il concetto di "sottodenominazione" che è un ulteriore suddivisione nominalistica (all'interno di una denominazione) e che ovviamente corrisponde ad una peculiare tipologia di prodotto. Il tipico esempio di sottodenominazioni è quello in cui una denominazione prevede varie versioni di vino-monovitigno (ad esempio Garda DOC-chardonnay, Garda DOC-pinot bianco, ecc.) oppure una macro-tipologia di vino (Garda DOC-spumante). Un altro esempio di sottodenominazione è il Saten all'interno della denominazione Franciacorta. E ancora: nella DOCG Asti ci sono le sottodenominazioni Asti spumante e quella Moscato d'Asti. Anche quelle denominazioni che contengono la versione "spumante", "passito", "frizzante", "liquoroso", "rosso", "bianco", "rosato", "tranquillo", ecc. sono esempi di denominazioni il cui disciplinare prevede delle sottodenominazioni (a volte, erroneamente, scambiate per "versioni").

Più rilevante, invece, è il concetto, previsto da alcuni disciplinari, di sottozona. In pratica, un vino DOP può essere etichettato, insieme al nome della denominazione, anche con il nome di un territorio ben delimitato e più ristretto all'interno dei confini della denominazione. Questo però a patto che tutte le uve provengano solo da tale territorio. Addirittura, in alcuni casi, persino le fasi produttive devono essere realizzate all'interno della sottozona e non nella zona. La sottozona esprime bene il concetto di terroir essendo un'area piuttosto ristretta (si pensi che esistono, infatti, delle DOC il cui territorio è l'intera regione). Esempi di sottozona: la DOC Prosecco prevede la sottozona Treviso; la DOCG Valtellina superiore ha le sottozone Maroggia, Sassella, Grumello, Inferno, Valgella; la DOCG Asti contiene le sottozone Canelli, Santa Vittoria d'Alba, Strevi; la DOCG Prosecco di Conegliano-Valdobbiadene include la famosa sottozona Cartizze.

Ancor più peculiare della sottozona (e concettualmente e legalmente diverso) è quello di menzione geografica aggiuntiva. Questa, invece, è la concretizzazione del concetto francese di cru. In pratica, è la possibilità (con regole molto restrittive) di etichettare il vino DOP aggiungendo il toponimo del vigneto da cui provengono le uve. Si comprende bene che questa tipologia è la vera punta della piramide qualitativa del vino. Esempi illustri della menzione geografica aggiuntiva: le menzioni in seno alle denominazioni Barolo e Barbaresco, i primi reali casi italiani di analogia con i concetti di crù classé francesi.

Numero vini italiani DOP-IGP

Attualmente (gennaio 2014) il numero dei vini italiani DOP o IGP è così articolato:[27]

    73 DOCG (DOP/DOCG)
    332 DOC (DOP/DOC)
    118 IGT (IGP=IGT)

Vino (generico)

Il primo livello della categorizzazione legale del vino, in ordine alla logica delle denominazioni, si chiama semplicemente "vino" (senza altri termini). Questa categoria identifica gli ex "vini da tavola" con uve autorizzate, senza dover rispettare particolari disciplinari di produzione; generalmente, si tratta di vini ordinari, di qualità più modesta, che riportano sull'etichetta la ragione sociale dell'imbottigliatore; facoltativamente possono riportare l'indicazione del colore (bianco, rosato, rosso). Tuttavia la dicitura "vino", senza altre qualifiche, non è sempre sinonimo di "scarsa" qualità ma semplicemente di non appartenenza ad alcun disciplinare di produzione ovvero (almeno negli stati membri UE) "anonimo" rispetto alla logica delle denominazioni di origine.

Spesso, anche se la legge non prevede questi termini, si indica il livello "vino" come "vino comune" o "vino generico" per identificare la categoria, ormai abolita, "vino da tavola". La categoria vino "tal quale" non ha, ovviamente, indicazione di origine, non deve assolutamente indicare le varietà di uva (vitigno utilizzato) né l'annata.
Vino Varietale e Vino d'Annata

Le categorie "vino varietale" e "vino d'annata" sono due novità introdotta dalla revisione normativa. Queste due tipologie possono anche coesistere (cioè vino varietale d'annata).

Il vino varietale è un vino, privo di denominazione o origine, di cui almeno l'85% delle uve appartiene alla varietà indicata in etichetta. La lista delle varietà con cui si può etichettare un vino come "vino varietale" per lo più comprende i vitigni internazionali.

Il vino d'annata è un vino, privo di denominazione o origine, di cui almeno l'85% delle uve sono state prodotte in un millesimo specifico che può essere riportato in etichetta.

Ambo le categorie appartengono, in termini macro, ai vini generici.
Vino ad Indicazione Geografica Tipica (IGT)
Exquisite-kfind.png 	Per approfondire, vedi Indicazione geografica tipica.

Per indicazione geografica tipica dei vini si intende il nome geografico di una zona utilizzato per designare il prodotto che ne deriva. Corrisponde alla classificazione europea IGP.

Questa categoria comprende i vini prodotti in determinate regioni o aree geografiche (autorizzate per legge), talvolta secondo un generico disciplinare di produzione; essi possono riportare sull'etichetta, oltre all'indicazione del colore, anche l'indicazione del o dei vitigni utilizzati e l'annata di raccolta delle uve. Da questo livello di vino, diventa obbligatorio un disciplinare di produzione, redatto e approvato secondo le norme della UE (essendo il primo livello della classificazione dei vini a indicazione di origine)

La menzione IGT può essere sostituita dalla menzione Vin de pays per i vini prodotti in Valle d'Aosta, e dalla menzione Landwein per i vini prodotti nella provincia autonoma di Bolzano.

È opportuno precisare inoltre che nelle tre categorie sopra descritte si possono trovare anche vini di elevatissima qualità; la loro collocazione tra i vini "generici" o tra gli IGT è dovuta sia a scelte commerciali, sia all'impossibilità, per la loro composizione (vitigni utilizzati), di rientrare nei disciplinari dei vini di qualità delle zone di produzione. Oppure, perché un produttore rifiuta per principio la logica dei disciplinari restrittivi o la politica delle denominazioni[28]. In questo modo, etichettando il proprio prodotto come vino "generico" o vino igp può sperimentare con maggior libertà.
Vino a Denominazione di Origine Controllata (DOC)
Exquisite-kfind.png 	Per approfondire, vedi Denominazione di Origine Controllata.

Per denominazione di origine dei vini si intende il nome geografico di una zona viticola particolarmente vocata; esso viene utilizzato per designare un prodotto di qualità e rinomato, le cui caratteristiche sono connesse all'ambiente naturale ed ai fattori umani.

La categoria dei vini DOC comprende i vini prodotti in determinate zone geografiche nel rispetto di uno specifico disciplinare di produzione. Questa categoria italiana appartiene a quella DOP europea.

Tali vini, prima di essere messi in commercio, devono essere sottoposti in fase di produzione ad una preliminare analisi chimico-fisica e ad un esame organolettico che certifichi il rispetto dei requisiti previsti dal disciplinare; il mancato rispetto dei requisiti ne impedisce la messa in commercio con la dicitura DOC.

La denominazione di origine controllata fu istituita con il decreto legge del 12 luglio 1963, n. 930.
Vino a Denominazione di Origine Controllata e Garantita (DOCG)
Exquisite-kfind.png 	Per approfondire, vedi Denominazione di Origine Controllata e Garantita.

La categoria dei vini DOCG comprende i vini prodotti in determinate zone geografiche nel rispetto di uno specifico disciplinare di produzione. Questa categoria italiana appartiene a quella DOP.

Le DOCG sono riservate ai vini già riconosciuti DOC da almeno cinque anni che siano ritenuti di particolare pregio, in relazione alle caratteristiche qualitative intrinseche, rispetto alla media di quelle degli analoghi vini così classificati, per effetto dell'incidenza di tradizionali fattori naturali, umani e storici e che abbiano acquisito rinomanza e valorizzazione commerciale a livello nazionale ed internazionale.

Tali vini, prima di essere messi in commercio, devono essere sottoposti in fase di produzione ad una preliminare analisi chimico-fisica e ad un esame organolettico che certifichi il rispetto dei requisiti previsti dal disciplinare; l'esame organolettico inoltre deve essere ripetuto, partita per partita, anche nella fase dell'imbottigliamento, per i vini DOCG è infine prevista anche un'analisi sensoriale (assaggio) eseguita da un'apposita Commissione; il mancato rispetto dei requisiti ne impedisce la messa in commercio con la dicitura DOCG.

Le DOCG e le DOC sono le menzioni specifiche tradizionali utilizzate dall'Italia per designare gli ex VQPRD (vini di qualità prodotti in regioni determinate) ora DOP.

Nell'ambito dei vini DOP, alcune denominazioni prevedono anche le tipologie "Classico", "Riserva" o "Superiore".
La specificazione "Classico" indica un vino prodotto in una zona di origine più antica nell'ambito della stessa DOCG o DOC.

La qualificazione di "Riserva" è attribuita ai vini che vengono sottoposti ad un periodo di invecchiamento più lungo rispetto a quello previsto dal disciplinare e con regole produttive maggiormente restrittive.

La dicitura "Superiore" è attribuita ai vini che hanno una gradazione alcolica più elevata rispetto a quella delle tipologia base di vino specificata dal disciplinare.
Etichetta
Exquisite-kfind.png 	Per approfondire, vedi Etichetta da vino.
Un'etichetta del 1884

L'etichetta costituisce una sorta di "Carta d'identità" del vino, in quanto contiene tutti gli elementi necessari per identificare il prodotto a cui si riferisce.

Le informazioni che devono essere riportate sull'etichetta sono stabilite sia dalle norme in vigore che dai rispettivi disciplinari di produzione; devono essere riportate le informazioni relative alle analisi chimiche del prodotto, grado alcoolico con tolleranza 0,5% in volume, calcolato a 15 °C, in quanto il volume dell'alcool e dell'acqua variano in modo differenziale al variare della temperatura, indicazione dei solfiti contenuti, capacità del contenitore, comune di produzione, ragione sociale e sede dell'imbottigliatore, nome dell'azienda, lotto. Le indicazioni obbligatorie e facoltative da riportare in etichetta cambiano a seconda della categoria merceologica/legale di vino e sono numerose.

Quando, obbligatoriamente o facoltativamente, si riporta l'annata, la legge impone che il tetto minimo di vino dell'annata indicata sia dell'85%.

A partire dalla vendemmia 2005 è diventato obbligatorio anche in Italia indicare la presenza di solfiti.

Il vino "generico" deve obbligatoriamente presentare in etichetta la parola "vino" e, quando è applicabile, anche la tipologia specifica ("vino liquoroso”, "vino passito", "vino da vendemmia tardiva", “vino spumante”, "vino spumante aromatico", "vino spumante gassificato", “vino frizzante”, "vino frizzante gassificato"). Da notare che il colore non è una qualifica obbligatoria per legge (sebbene quasi sempre presente sulle etichette del vino imbottigliato destinato alla vendita al dettaglio).

Il vino varietale deve riportare l'indicazione del vitigno principale (se almeno l'85% dell'uvaggio o del taglio è composto da questa varietà) e di eventuali altri in ordine decrescente di %.

Un vino IGP o DOP non deve riportare la parola "vino" visto che è sufficiente l'indicazione geografica o la denominazione di origine (che è, a tutti gli effetti, un marchio di qualità europeo) a far capire che si tratta di un vino (non si trova scritto vino Barolo ma solo "Barolo"). Anzi, aggiungere la parola "vino" o "spumante" è snaturare la peculiarità delle denominazioni.

Per un vino spumante, sia "generico" che IGP/DOP, è obbligatorio la qualifica del tenore zuccherino (pas dosé, extrabrut, brut, extradry, dry, demisec, dolce). Per quelli non spumanti, la terminologia è secco, abboccato, semidolce (ex amabile), dolce.

Inoltre, la normativa specifica le dizioni per i diversi attori della filiera (imbottigliatore, produttore, venditore, importatore). L'indicazione dello Stato Membro da cui proviene il vino è sempre obbligatoria. Per i vini IGP/DOP, la dizione "integralmente prodotto” significa che l'azienda vitivinicola ha prodotto e imbottigliato solo essa stessa (quindi non ha fatto vinificare/elaborare/affinare e/o imbottigliare presso terzi) il vino utilizzando solo uve di proprietà (quindi non acquistate da terzi).
Dettagli normativi

Di seguito[29] l'elencazione dei principali riferimenti legislativi (di carattere generale[30]), comunitari e nazionali.[31]

    regolamento (CE) n. 1234/2007 del Consiglio del 22 ottobre 2007, recante l'Organizzazione comune dei mercati agricoli e disposizioni specifiche per taluni prodotti agricoli, regolamento unico OCM
    regolamento (CE) n. 491/2009 del Consiglio del 25 maggio 2009, recante la modifica del regolamento (CE) n. 1234/2007 regolamento unico OCM), con il quale, in particolare, i contenuti del regolamento (CE) n. 479/2008 sono stati inseriti nel citato regolamento (CE) n. 1234/2007 a decorrere dal 1º agosto 2009
    regolamento (CE) n. 606/2009 recante alcune modalità di applicazione del regolamento (CE) n. 479/2008 del Consiglio per quanto riguarda le categorie di prodotti vitivinicoli, le pratiche enologiche e le relative restrizioni
    regolamento (CE) n. 607/2009 della Commissione del 14 luglio 2009 che stabilisce talune regole di applicazione del regolamento del Consiglio n. 479/2008 riguardo alle denominazioni di origine protetta e alle indicazioni geografiche, alle menzioni tradizionali, all'etichettatura e alla presentazione di taluni prodotti del settore vitivinicolo
    regolamento (CE) n. 401 della Commissione del 7 maggio 2010 che modifica e rettifica il regolamento (CE) n. 607/2009 della Commissione recante modalità di applicazione del regolamento (CE) n. 479/2008 del Consiglio per quanto riguarda le denominazioni di origine protette e le indicazioni geografiche protette, le menzioni tradizionali, l'etichettatura e la presentazione di determinati prodotti vitivinicoli
    decreto legislativo 8 aprile 2010, n. 61, recante la tutela delle denominazioni di origine e delle indicazioni geografiche dei vini
    decreto ministeriale 2 novembre 2010 concernente l'approvazione dello schema di piano dei controlli, in applicazione dell'art. 13, comma 17, del decreto legislativo 8 aprile 2010, n. 61, recante la tutela delle denominazioni di origine, in attuazione dell'art. 15 della legge 7 luglio 2009, n. 88;
    decreto ministeriale 16 dicembre 2010 concernente disposizioni applicative del decreto legislativo 8 aprile 2010, n. 61, relativo alla tutela delle denominazioni di origine e delle indicazioni geografiche dei vini, per quanto concerne la disciplina dello schedario viticolo e della rivendicazione annuale delle produzioni
    decreto ministeriale 16 dicembre 2010 concernente le disposizioni generali in materia di costituzione e riconoscimento dei consorzi di tutela delle denominazioni di origine e delle indicazioni geografiche dei vini
    decreto ministeriale 19 aprile 2011 recante le disposizioni, le caratteristiche, le diciture nonché le modalità per la fabbricazione, l'uso, la distribuzione, il controllo ed il costo dei contrassegni di Stato per i vini a denominazione di origine controllata e garantita e per i vini a denominazione di origine controllata
    decreto ministeriale 11 novembre 2011 concernente la disciplina degli esami chimico-fisici per i vini DOP e IGP, degli esami organolettici e dell'attività delle commissioni di degustazione per i vini DOP e del relativo finanziamento
    regolamento (CE) 203/2012 che modifica il regolamento (CE) n. 889/2008 recante modalità di applicazione del regolamento (CE) n. 834/2007 del Consiglio in ordine alle modalità di applicazione relative al vino biologico
    decreto ministeriale 14 giugno 2012 Approvazione dello schema di piano dei controlli, in applicazione dell'articolo 13, comma 17, del decreto legislativo 8 aprile 2010, n. 61, recante la tutela delle denominazioni di origine e delle indicazioni geografiche dei vini
    decreto ministeriale 13 agosto 2012 Disposizioni nazionali applicative del Regolamento (CE) n. 1234/2007 del Consiglio, del regolamento applicativo (CE) n. 607/2009 della Commissione e del decreto legislativo n. 61/2010, per quanto concerne le DOP, le IGP, le menzioni tradizionali, l’etichettatura e la presentazione di determinati prodotti del settore vitivinicolo

La conservazione del vino
Abbozzo cucina
	
Questa sezione sull'argomento cucina è solo un abbozzo. Contribuisci a migliorarla secondo le convenzioni di Wikipedia. Segui i suggerimenti del progetto di riferimento.
Contenitori per la conservazione del vino
Tipi di bottiglie
Exquisite-kfind.png 	Per approfondire, vedi Bottiglia.

    Bottiglia di vino proveniente dal Kazakistan

    Bottiglia di vino coreana del XV secolo

    Bottiglia di vino iraniana del XVII secolo

    Bottiglie di vino del XVIII secolo

Altri contenitori

Questi sono i principali tipi di contenitori in cui può essere contenuto il vino:

    Bag-in-box
    Bag-in-Tube[32]
    Botte, Barrique, Piece
    Damigiana
    Fiasco
    Tanica

Il consumo del vino
Abbozzo cucina
	
Questa sezione sull'argomento cucina è solo un abbozzo. Contribuisci a migliorarla secondo le convenzioni di Wikipedia. Segui i suggerimenti del progetto di riferimento.
Contenitori per il consumo del vino
Exquisite-kfind.png 	Per approfondire, vedi Bicchiere.

    Bicchiere
    Decanter
    Flûte
    Caraffa

Abbinamenti con le portate
Sezione vuota
	
Questa sezione è ancora vuota. Aiutaci a scriverla!
Invecchiamento del vino
Bottiglie di vino sottoposte a invecchiamento in cantina.
Sezione vuota
	
Questa sezione è ancora vuota. Aiutaci a scriverla!
Distillazione del vino
Exquisite-kfind.png 	Per approfondire, vedi Distillato.
Apparecchiatura per la distillazione del vino.
Sezione vuota
	
Questa sezione è ancora vuota. Aiutaci a scriverla!
Effetti del vino sulla salute

Sebbene il consumo eccessivo di alcool abbia effetti negativi sulla salute, studi epidemiologici hanno ampiamente dimostrato che un consumo moderato è associato ad una diminuzione dei problemi cardiovascolari come l'insufficienza cardiaca[33]. Tale tesi è suffragata da ulteriori studi sul paradosso francese[34]. Questo paradosso illustra l'incidenza relativamente bassa della coronaropatia in Francia nonostante il consumo relativamente alto di grassi insaturi nella dieta tradizionale francese. Alcuni epidemiologi ritengono che questa differenza sia dovuta all'alto consumo di vino da parte dei francesi, ma questa teoria non ha al momento solide basi scientifiche. Poiché il bevitore moderato medio tende a fare spesso esercizio fisico, ad essere attento alla propria salute, e ad avere un retroterra culturale e socioeconomico solido, l'associazione tra consumo moderato di vino e salute migliore potrebbe essere legata a fattori collaterali o rappresentare una correlazione piuttosto che un rapporto di causa-effetto[33]. Studi sulla popolazione hanno rilevato un'associazione tra consumo di vino e rischio di problemi cardiaci, rappresentata da una J-Curve: i bevitori pesanti presentano un rischio elevato, mentre i moderati (fino a 20 grammi di alcool al giorno, corrispondenti a circa 120 ml di vino a 13°) presentano un rischio minore di quello degli astemi. Altri studi hanno associato il consumo moderato di altri alcolici può risultare cardioprotettivo, ma in misura minore rispetto al vino[35]. In più, è stato rilevato che il consumo di vino rosso presenta più benefici rispetto al vino bianco, anche se altre ricerche non hanno trovato differenze. Il vino rosso contiene più polifenoli del bianco, e tali composti sono ritenuti essere particolarmente protettivi contro i problemi cardiovascolari.[33]. In alcune ricerche su animali, è stato dimostrato che il resveratrolo, composto chimico presente nel vino rosso, ha proprietà protettive per il sistema circolatorio e verso gli agenti esterni[36]. Dosi basse di questa sostanza in topi di mezza età hanno avuto effetti sui fattori genetici legati all'invecchiamento, e possono conferire una protezione speciale al cuore. In particolare, il resveratrolo a basso dosaggio imita gli effetti di una dieta ipocalorica, col 20-30% di calorie in meno rispetto ad una dieta normale[37]. Il resveratrolo si trova in natura nelle bucce degli acini d'uva come reazione alle infezioni fungine e all'esposizione ai lieviti durante il processo di fermentazione alcolica. Poiché il vino bianco ha un contatto minimo con le bucce durante la fermentazione, generalmente esso presenta bassi livelli di resveratrolo.[38]. Tra i composti chimici benefici presenti nel vino vi sono anche altri polifenoli, antiossidanti e flavonoidi[39]. Per beneficiare appieno degli effetti del resveratrolo, si consiglia di sorseggiare lentamente il vino: a causa dell'inattivazione che subisce nelle viscere e nel fegato, la maggior parte del resveratrolo consumato non raggiunge il circolo sanguigno. Tuttavia, bevendo lentamente, le mucose della bocca consentono un assorbimento massiccio della sostanza[40]. I vini rossi provenienti dal sud della Francia e dalla Sardegna presentano livelli alti di tannini condensati (proantocianidine), composti presenti nei semi ritenuti responsabili dei benefici del vino rosso sul cuore. Questi vini rossi contengono una quantità di tannini condensati da due a quattro volte superiore rispetto agli altri vini oggetto di studio. Le proantocianidine impediscono la sintesi di peptidi chiamati endoteline, che ostruiscono i vasi sanguigni[41]. Uno studio del 2007 dimostra che vini bianchi e rossi sono efficaci agenti antibatterici contro alcuni ceppi di streptococco[42]. In più, un articolo nel numero di ottobre 2008 de Cancer Epidemiology, Biomarkers and Prevention sottolinea che il consumo moderato di vino rosso può diminuire il rischio di cancro al polmone negli uomini[43]. Tuttavia, se studi epidemiologici e di laboratorio evidenziano da un lato un effetto cardioprotettivo, dall'altro non esistono studi controllati sull'effetto delle bevande alcoliche sul rischio di sviluppare problemi cardiaci o ictus. Un eccessivo consumo di alcool può causare cirrosi epatica e alcolismo[44]; l'American Heart Association invita a consultare il proprio medico su rischi e benefici derivanti da un consumo moderato di alcool[45]. Allo studio vi sono anche gli effetti del vino sul cervello: è stato osservato che il vino prodotto dall'uva Cabernet Sauvignon riduce il rischio di contrarre la malattia di Alzheimer[46][47]. Un altro studio ha rilevato che, tra gli alcolisti, il vino danneggia maggiormente l'ippocampo rispetto ad altre bevande alcoliche.[48]. I solfiti, in particolare in persone sofferenti di asma, possono causare reazioni avverse. Essi sono presenti in tutti i vini e si formano naturalmente nel processo di fermentazione. Molti produttori di vino aggiungono biossido di zolfo per aiutarne la conservazione. Questo composto viene anche aggiunto in cibi come le albicocche secche e il succo d'arancia. La quantità di solfiti aggiunti varia: alcuni vini sono stati commercializzati con basso contenuto di solfiti[49]. Uno studio condotto su donne nel Regno unito, chiamato The Million Women Study, ha rilevato che un consumo moderato di alcol può aumentare il rischio di alcuni tipi di cancro, inclusi quelli alla mammella, alla faringe e al fegato[50]. L'autrice principale dello studio, Valerie Beral, ha affermato che esiste una scarsa evidenza sul fatto che gli effetti positivi del vino possano prevalere sul rischio di cancro. Il Professor Roger Corder, autore de The Red Wine Diet, ribatte che due piccoli bicchieri di vino ricco di proantocianidine possono dare benefici, anche se i vini reperibili nella grande distribuzione sono altamente alcolici e hanno una bassa concentrazione di sostanze benefiche[51].
Note

    ^ Secondo Pianigiani la radice sarebbe *iun, "fare effervescenza", di origine semitica (fenicia).
    ^ Giacomo Devoto, Avviamento all'etimologia italiana, Milano, Mondadori, 1979.
    ^ Franco Montanari, Vocabolario della lingua greca, Torino, Loescher, 1995, p. 1371.
    ^ a b c Carlo Battisti, Giovanni Alessio, Dizionario etimologico italiano, Firenze, Barbera, 1950–57.
    ^ irlandese fin, bretone e gallese gwin.
    ^ protogermanico *wīną, gotico 𐍅𐌴𐌹𐌽 wein, antico alto tedesco e anglosassone wīn, tedesco Wein, inglese wine, neerlandese wijn, norreno e islandese vín.
    ^ russo вино vinó, polacco wino, ceco víno.
    ^ Dizionario etimologico online – vino. URL consultato il 9 giugno 2013.
    ^ Cfr. anche l'area baltica: l'antico prussiano wynan e il lituano vynas.
    ^ Kuhn, Benfey e Mommsen sostenevano che ci fosse una parentela col sanscrito vedico vēnas, "piacevole" (e quindi con il latino Venus).
    ^ Curtius sosteneva che vīnum fosse legato a vītis e che questo derivasse in ultima analisi da una radice sanscrita *vī, "attorcigliarsi".
    ^ Vangelo di Matteo 26, 27-28
    ^ Federico Fiandro, La storia del vino in Canavese pag. 9, Grafica Santhiatese, 2003
    ^ Strabone, 5, 1, 12)
    ^ Franco Catalano, Civiltà e storia, ed. D'Anna, Firenze-Messina, 1969.
    ^ a b c d e f g h i j k l m n o p q r s t Cabras, pp. 543-544
    ^ Si produce ottimo vino anche nella repubblica di San Marino che naturalmente non è una regione italiana
    ^ Novembre 2013
    ^ Demeter Associazione Italia - Demeter
    ^ Uno studio sul vino biodinamico – Scienza in cucina - Blog - Le Scienze
    ^ Biodinamica®: cominciamo da Rudolf Steiner – Scienza in cucina - Blog - Le Scienze
    ^ http://www.sigihiss.com/files/eno/bioarticle%20fine.pdf
    ^ Data l'attuale legislazione sul vino biologico, abbastanza permissiva, il vino naturale è assimilabile al solo vino biodinamico
    ^ La locuzione più precisa sarebbe "vino non a origine geografica"
    ^ Agli organismi di certificazione spetta la verifica della conformità del prodotto rispetto al disciplinare, il rilascio e mantenimento del marchio DOP o IGP (nelle modalità previste dai regolamenti), i provvedimenti nel caso di non conformità. Il ruolo dei consorzi, con la nuova legge, è cambiato (ed è stato, per alcuni aspetti, ridimensionato, dato che prima erano essi a verificare i prodotti per il rilascio del marchio) ed è soprattutto focalizzato sulla promozione, valorizzazione, difesa del prodotto e del marchio nonché sulla revisione del disciplinare.
    ^ Alcuni disciplinari designano una camera di commercio (che comunque deve essere autorizzata dal Mipaaf)
    ^ Elenchi Mipaaf vini DOP e IGP italiani (http://www.politicheagricole.it)
    ^ Anche se non noto ai più, vi sono in Italia alcuni vini IGT di grande qualità e prestigio, prodotti da famose cantine, con prezzi sui 300 € quando esistono moltissimi DOCG a 5 €.
    ^ Aggiornamento: novembre 2013
    ^ Specifiche tipologie di vino possono avere norme particolari. Ogni vino DOP o IGP ha ovviamente un disciplinare che è una legge valida in tutta la UE.
    ^ In fatto di prodotti agricoli ormai la legislazione nazionale è per lo più un mero recepimento di quella comunitaria. Per l'elenco aggiornato, completo e dettagliato consultare il database del Mipaaf
    ^ Bag in Tube.
    ^ a b c Matthew L. Lindberg, Ezra A. Amsterdam, Alcohol, wine, and cardiovascular health in Clinical Cardiology, vol. 31, nº 8, 2008, pp. 347–51, DOI:10.1002/clc.20263, PMID 18727003.
    ^ Tim H. Dodd, Steve Morse, The impact of media stories concerning health issues on food product sales: management planning and responses in Journal of Consumer Marketing, vol. 11, nº 2, 1994, pp. 17–24, DOI:10.1108/07363769410058894.
    ^ PMID 19406740
    ^ Beata Olas, Barbara Wachowicz, Joanna Saluk-Juszczak and Tomasz Zieliński, Effect of resveratrol, a natural polyphenolic compound, on platelet activation induced by endotoxin or thrombin in Thrombosis Research, vol. 107, nº 3, agosto 2002, pp. 141–145, DOI:10.1016/S0049-3848(02)00273-6. URL consultato il 26 giugno 2008.
    ^ Jamie L. Barger, Tsuyoshi Kayo, James M. Vann, Edward B. Arias, Jelai Wang, Timothy A. Hacker, Ying Wang, Daniel Raederstorff, Jason D. Morrow, Christiaan Leeuwenburgh, David B. Allison, Kurt W. Saupe, Gregory D. Cartee, Richard Weindruch, Tomas A. Prolla, A Low Dose of Dietary Resveratrol Partially Mimics Caloric Restriction and Retards Aging Parameters in Mice in Daniel Tomé (a cura di), PLoS ONE, vol. 3, nº 6, 2008, pp. e2264, DOI:10.1371/journal.pone.0002264, PMC 2386967, PMID 18523577. URL consultato il 26 giugno 2008.
    ^ Lucie Frémont, Biological effects of resveratrol in Life Sciences, vol. 66, nº 8, gennaio 2000, pp. 663–673, DOI:10.1016/S0024-3205(99)00410-5, PMID 10680575. URL consultato il 26 giugno 2008.
    ^ D.W. de Lange, From red wine to polyphenols and back: A journey through the history of the French Paradox in Thrombosis Research, vol. 119, nº 4, 2007, pp. 403–406, DOI:10.1016/j.thromres.2006.06.001, PMID 16839597. URL consultato il 26 giugno 2008.
    ^ "Health Secrets of Red Wine Uncovered", Forbes, 06.11.2009
    ^ R. Corder, W. Mullen, N. Q. Khan, S. C. Marks, E. G. Wood, M. J. Carrier and A. Crozier, Oenology: Red wine procyanidins and vascular health in Nature, vol. 444, nº 566, p. 566, DOI:10.1038/444566a, PMID 17136085.
    ^ M. Daglia, A. Papetti, P. Grisoli, C. Aceti, C. Dacarro, and G. Gazzani, Antibacterial Activity of Red and White Wine against Oral Streptococci in Journal of Agricultural and Food Chemistry, vol. 55, nº 13, 2007, pp. 5038–42, DOI:10.1021/jf070352q, PMID 17547418.
    ^ Red Wine May Lower Lung Cancer Risk Newswise. Retrieved 7 October 2008.
    ^ Centers for Disease Control and Prevention, General Information on Alcohol Use and Health. URL consultato il 26 giugno 2008.
    ^ American Heart Association, Alcohol, Wine and Cardiovascular Disease. URL consultato il 26 giugno 2008.
    ^ Jun Wang, Lap Ho, Zhong Zhao, Ilana Seror, Nelson Humala, Dara L. Dickstein, Meenakshisundaram Thiyagarajan, Susan S. Percival, Stephen T. Talcott and Giulio Maria Pasinetti, Moderate Consumption of Cabernet Sauvignon Attenuates β-amyloid Neuropathology in a Mouse Model of Alzheimer's Disease in FASEB, vol. 20, nº 13, 2006, pp. 2313–2320, DOI:10.1096/fj.06-6281com, PMID 17077308. URL consultato il 25 giugno 2008.
    ^ Cabernet Sauvignon Red Wine Reduces The Risk Of Alzheimer's Disease in ScienceDaily, ScienceDaily LLC, 21 settembre 2007. URL consultato il 25 giugno 2008.
    ^ Vanessa Allen, Wine is worse for brain than beer, scientists reveal in blow for women drinkers in Daily Mail (London), Associated Newspapers Ltd, 17 marzo 2008. URL consultato il 25 giugno 2008.
    ^ Ageing and Storing Wines, Wines of Canada. Retrieved 5 June 2007.
    ^ Allen NE, Beral V, Casabonne D, et al., Moderate alcohol intake and cancer incidence in women in Journal of the National Cancer Institute, vol. 101, nº 5, marzo 2009, pp. 296–305, DOI:10.1093/jnci/djn514, PMID 19244173.
    ^ Sue Nelson, Alcohol: Is it really good for you?, BBC News, 8 giugno 2009. URL consultato l'8 giugno 2009.

Bibliografia

    Aldo di Ricaldone, I vini storici di Asti e del Monferrato. Asti, Camera di commercio 1972, 135 p.
    Archetti Gabriele, La civiltà del vino. Fonti, temi e produzioni vitivinicole dal Medioevo al Novecento p. 999 - Atti del Convegno-Settima Biennale di Franciacorta 5-6 ottobre 2001-Centro Culturale Artistico di Franciacorta e del Sebino
    Batmanglij Najmieh, From Persia to Napa: Wine at the Persian Table. Washington, Mage Publishers 2006. ISBN 1-933823-00-3.
    De Siena Stefano, Il vino nel mondo antico. Archeologia e cultura di una bevanda speciale. Modena, Mucchi 2012. ISBN 978-88-7000-573-8
    Foulkes Christopher, Larousse Encyclopedia of Wine. Paris, Larousse. ISBN 2-03-585013-4.
    Johnson Hugh, Hugh Johnson's Wine Companion, 5th edition, Mitchell Beazley. “The Encyclopaedia of Wines, Vineyards and Winemakers”. 2003
    MacNeil Karen, The Wine Bible. Workman 2001. ISBN 1-56305-434-5.
    Manzi Luigi, La viticoltura e l'enologia al tempo dei romani. Roma, Er. Botta 1883
    Marescalchi Arturo e Dalmasso Giovanni, Storia della vite e del vino in Italia, 3 voll. Milano, Unione Italiana Vini 1931-33-37
    McCarthy Mary Ewing-Mulligan e Piero Antinori (a cura di), Wine for Dummies. HarperCollins 2006. ISBN 0-470-04579-5.
    Nicholson Paul T e I. Shaw, Ancient Egyptian materials and technology. Cambridge, Cambridge University Press 2000. ISBN 0-521-45257-0. Grapes and wine in ancient Egypt; includes critique of chemical evidence for wine residues.
    Robinson Jancis, The Oxford Companion to Wine, 3rd edition. Oxford, OUP 2006. ISBN 0-19-860990-6.
    Saltini Antonio, Per la storia delle pratiche di cantina. parte I, Enologia antica, enologia moderna: un solo vino, o bevande incomparabili?, in Rivista di storia dell'agricoltura, XXXVIII, n. 1, giu. 1998, parte II, La tradizione enologica italiana dal ritardo secolare alle ambizioni di eccellenza, in Rivista di storia dell'agricoltura, XXXVIII, n. 2, dic. 1998
    Saltini Antonio, Gusto del vino e pratiche di cantina tra tradizione italica e innovazione francese. Firenze, Nuova Terra Antica 2010. ISBN 978-88-96459-08-9
    Charles T. Seltman, Wine in the ancient world. London, Routledge & Paul 1957
    Stengel Kilien, Oenologie crus des vins. Villette 2007. ISBN 978-2-86547-080-8.
    Taber George M., Judgment of Paris: California vs. France and the Historic 1976 Paris Tasting the Revolutionized Wine. New York, Scribner 2005
    Zraly Kevin, Windows on the World Complete Wine Course. Sterling 2006. ISBN 1-4027-3928-1.
    Paolo Cabras, Aldo Martelli, Chimica degli alimenti, PICCIN, 2004, ISBN 88-299-1696-X.

Voci correlate

    Associazione Nazionale Città del Vino
    Azienda vinicola
    Cantina
    Cucina
    Degustazione
    Douja d'Or
    Enolito
    Enologia
    Gastronomia
    Glossario del vino
    Millesimo
    Organizzazione internazionale della vigna e del vino
    Paradosso francese
    Simposio e pratiche simposiali
    Sommelier
    Storia della cucina
    Strade del vino
    Vigneto
    Vinificazione
    Viticoltore
    Viticoltura (Viticoltura in Italia)
    Vitis vinifera
    Vitigno

Altri progetti

    Collabora a Wikiquote Wikiquote contiene citazioni sul vino
    Collabora a Wikizionario Wikizionario contiene il lemma di dizionario «vino»
    Collabora a Commons Commons contiene immagini o altri file sul vino

Collegamenti esterni

    Scheda su nuove categorie vino Sito Consorzio Garda Classico
    Onav

V · D · M
Enologia
Vino · Glossario del vino · Viticoltura · Vitigni · Vini IGT · Vini DOC · Vini DOCG · Vini italiani 	
Vino rosso
agricoltura Portale Agricoltura
	
alcolici Portale Alcolici

Categorie:

    Alimenti con proprietà antiossidanti
    Vino

| [altre]